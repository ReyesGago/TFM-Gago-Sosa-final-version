James Cook
James Cook (Marton, Yorkshire, Ingalaterra, 1728ko azaroaren 7a/urriaren 27a- Hawaii, 1779ko otsailaren 14a) Erresuma Batuko nabigatzailea, esploratzailea eta Britainiar Errege Itsas Armadako kapitaina izan zen.
Armadan sartu zen bere gogoz, eta karrera bikaina egin zuen. Kartografoa izan zen iparraldeko Atlantikoan. 1768. urtean bere lehenengo bidaia handian abiatu zen "HMS Endeavour" ontzian. Besteak beste, Australiako ekialdeko kostaldea, Zeelanda Berria eta Hawaii esploratu zituen, eta Ternuako lehenengo mapak ere berak osatu zituen.
James Cook Yorkshire konderriko nekazari familia batean sortu zen 1728an. Jatorri apalekoa, Matonen jaio zen, Iparraldeko Yorkshiren, gaurko Middlesbrough inguruan. Aita James eskoziar immigrantea zen; eta amak Grace zuen izena. Bikoteak bost seme-alaba izan zituen, eta Great Ayton herrira joan ziren bizitzera. 13 urte baino ez zituen Jamesek, aitarekin lanean hasi zenean.
1745ean, Cookek etxea utzi zuen, Staithes arrantzale herrixkan dendari izaten ikasteko. Urte eta erdian han aritu ondoren, nagusiari dendarako gustatu ez zitzaiola, Whitby hirira eraman eta John eta Henry Walkerri aurkeztu zien mutila. Armadore garrantzitsuak ziren haiek, eta ikatzaren negozioan ari ziren. Horrela sartu zen Cook Ingalaterrako kostaldean zehar ikatza garraiatzen zuen ontzidi hartan, itsasoko lanaren ikasle.
Hiru urtez ikasten aritu ondoren, Baltiko itsasoko merkataritza ontzietan hasi zen lanean, eta hantxe egin zuen gora. 1755ean, "Friendship" bergantinaren komandante izateko aukera eskaini zioten, baina laster sartu zen Erregeren Itsas Armadan, boluntario.
1755ean, Britainia Handiko Erresuma armaz hornitzen ari zen, Zazpi Urteko Gerraren hasiera izango zenerako. Cookek bere ibilbidea azkartzeko aukera ikusi zuen zerbitzu militarra eginez, baina behetik hasi beharko zuen berriro. Horrela, "able seaman" (bi urteko esperientzia duen marinela) izan zen HMS "Eagle" ontzian, Hugh Palliser kapitainaren agindupean.
1759. urtean Quebec hiriaren konkistan hartu zuen parte; eta ondoren, 1762-1767 bitartean, San Laurendi golkoaren eta Ternuaren mapa hidrografikoak egin zituen.
1762an Elizabeth Battsekin ezkondu zen, eta sei seme-alaba izan zituzten: James, Nathaniel, Elizabeth, Joseph, George eta Hugh. Itsasoan ez zebilenean, Cook Londresko East Enden bizi ohi zen.
Zazpi Urteko Gerraren garaian, Cookek Quebec hiriaren setioan parte hartu zuen. Han, topografia eta kartografiaren esparruan zuen trebezia erakusteko aukera izan zuen eta San Lorenzo ibaira sartu ahal izateko mapa gehienak berak egin zituen, era honetan, Wolfe jeneralari Abrahamgo lautadetan bat-bateko sarrera ahalbidetu ziolarik.
1763 eta 1767 artean Ternuako kostaldearen kartak egin zituen; 1763 eta 1764 artean, ifar-ekialdeko itsasartekoak; 1765 eta 1766 artean, hegoaldekoak, Burin penintsula eta Ray lurmuturraren artean; eta, 1767an, berriz, mendebaldeko kosta.
5 denboraldi hauetan zehar, eskala handiko eta oso zehatza zen lehen mapa osatu zuen. Era berean, Cooken topografiarako trebezia sakontzen joan zen eta honek Royal Navy eta Royal Societyren arreta piztu zuen. Londresko Royal Society elkarteak aginduta hiru bidaldi egin zituen Ozeano Barera:
Cookek eginiko mapa hidrografikoek Ozeano Barea hobeto ezagutzeko aukera bikaina eman dute.
1766an, Royal Societyk Ozeano Barera bidaiatzeko kontratatu zuen, Venusen Eguzkirantz egiten duen iragatea behatu eta dokumentatzeko.
1768an, Cook Ingalaterratik irten zen, "HMS" "Endeavour" ontzia bere agindupean zuela. Atlantiko Hegoalderantz nabigatu zuen, Hornos lurmuturra zeharkatu, Ozeano Barerantz abiatu zen eta 1769ko apirilaren 13an, Tahitira iritsi. Hor, iragatea behatu behar zuen, ekainaren 3rako aurreikusia baitzen. Gotorleku eta behatoki txiki bat eraikitzen jardun ziren, egun hura iritsi arte.
Royal Householden Nevil Maskelynen laguntzaile Charles Green izan zen lan hartarako izendatu zuten astronomoa eta, misioaren helburua betez gero, gainontzeko planeten distantziak ere kalkulatu ahal izan ziren.
Green, Cook eta Solanderrek bakoitzak bere aldetik egin zituzten neurketak eta desberdintasuna handiegia izan zen. Garaiko tresneria erabili zuten, baina metodoek ez zuten errorea baztertzen. Gerora, emaitzak munduko beste behatzaiile batzuenekin konparatu zirenean ere ezin izan ziren behin betiko ondoriorik atera.
Behaketak bukatuta, Cook bidaiaren bigarren heburuari lotu zitzaion: 1606an bai Willem Janszoon holandarrak eta baita Luis Váez de Torres espainiarrak ere mende eta erdi azkarrago deskubritu zuten "Terra Australis" kontinentearen bila joan behar zuen Ozeano Barean. 1762an britainiarrek Manila okupatu zutenean bereganatutako espainiar mapen laguntzarekin eta Ozeano Barea ondo ezagutzen zuen Tupaia tahitiarraren aholkuak jarraituz, Cook Zeelanda Berrira iritsi zen, hara iristen zen bigarren europarra izan zelarik (1642an Abel Tasman iritsita zegoen). Errore gutxi zuen Zeelanda Berriko kostaren mapa egin zuen eta Tasman ikustera iritsi ez zen Cook itsasartea deituko zutena deskubritu zuten.
Haize bortitzek iparralderantz bultzatu zituen eta, lurra ikusi zutenean, Cookek "Punta Hicks" izena eman zion, Leuit Hicksek ikusi zuelako lehengoz. Australia hegoaldean zeuden.
"HMB Endeavour" iparralderantz abiatu zen, kostan zehar, lurra bistan. Cook kartografia egin eta aurkitzen zituen lekuei izenak ematen joan zen. Australiako flora eta fauna ere dokumentatu zuten eta, bidaia honetan, Cookek bertako indijenekin harremana izan zuen.
Cookek iparralderantz jarraitu zuen eta mapak egiten ere bai. 1770eko ekainaren 11n, "HMS Endeavour"rek arazoa izan zuen Koral Hesi Handiarekin topatu zenean. Ontziak kalte larriak nozitu zituen eta zazpi bat asteko atzerapena jasan zuen hondartzan konpontzen aritu ziren bitartean. Tarte horretan, Joseph Banks, Herman Spöring eta Daniel Solanderrek australiar floraren lehen bilduma handia osatu zuten.
Eskifaia bertako aborigenekin harremanetan egon zen, normalean bake giroan. Guugu yimithirr tribuarekin, "gangaroo"tik "kangaroo" hitza (kanguro) ingeles hizkuntzara igaro zen; hasieran ez zen animalia izendatzeko, "Ez dut ulertzen" ingelesei behin eta berriro erantzun zieten erantzuna baizik.
Konponketa lanak bukatu eta gero, bidaiak aurrera egin zuen, iparraldean zegoen York lurmuturretik Torres itsasarteraino, 1604an Luis Váez de Torresek egin zuen bidea Australia eta Papua Ginea Berria artean. Une honetan, eskorbutoak ez zion oraindik gizonik eraman eta hori nabarmentzeko gauza zen XVIII. mendeko itsas bidaia batean. Beste itsasgizon batzuek egin ohi zuten bezala (Urdanetak, adibidez,), gaitza zergatik etortzen zen garbi ez bazekiten ere, garrazki eta sauerkrauta hartzera behartzen zituen.
Gero, konponketa beharrean zirela-eta, Bataviarantz abiatu zen, Ekialdeko Herbeheretar Indietako hiribururantz. Jakina zen malaria broteak ohikoak zirela han eta maldizioa bete egin zen, gehienak erori baitziren gaixotasunean. Disenteriak ere zigortu zituen eta horrela erori ziren Tupaia tahitiarra, Banksen idazkaria, Herman Spöring zientzialaria, Charles Green astronomoa edo Sydney Parkinson ilustratzailea.
Bidaiatik itzuli zirenean, Cooken egunerokoak argitaratu zituzten eta heroi bilakatu zen zientzialarien artean.
Itzuli eta gutxira, Cook karguz igo zuten, lugarteniente ("Lieutenant") izatetik, komandante ("Master and Commander") bilakatu zen, fragata kapitaina eta berriro deitu zion Royal Societyk "Terra Australis" mitikoaren bila joateko. Lehen bidaian Zeelanda Berriari bira egin zionean, frogatuta geratu zen ez zegoela hegoaldetik kontinente handi batera itsatsita, baina elkarteko hainbat kidek kontinente hura nonbait izan behar zuela uste zuen oraindik.
Bidaia horretan, Cook "HMS Resolution" ontziaren buru izan zen eta Tobias Furneaux, "HMS Adventure"rena. Espedizioa Zirkulu Polar Antartikoa zeharkatzen lehenetakoa izan zen, 1773ko urtarrilaren 17an, 71º 10' hegoalderantz. Antartikoko lainoan, bi ontziak banandu egin ziren eta Furneaux Zeelanda Berrirantz joan. Han maorien aurkako borrokak izan zituen eta gizon batzuk galdu zituen. Gero Britainia Handirantz abiatu zen eta Cook Antartida esploratzen segitu zuen.
Cook Antartidako kontinentea aurkitzeko gertu ibili zen, baina iparralderantz itzuli zen, Tahitirantz, hornidura bila.
Berriro ahalegindu zen hegoalderantz, kontinente ezkutu harren bila, baina alferrik.
Arrakasta izan zuten K1 kronometroa erabiltzen, prezisio handiagoz neurtu baitzuten longitudea
Itzulitakoan, Cook berriro igo zen karguz. Kapitain izateaz gain, ohorezko erretiroa eman zioten Royal Navyn (Greenwich ospitalean ofizial izan zen), baina Cook ez zitekeen itsasotik urruti bizi. Horregatik egin zuen bere hirugarren bidaiaren plana, iparmendebaldeko pasabidea aurkitzeko xedean. Mendebalderantz joatekoa zen eta Atlantikoa zeharkatu eta, aldi berean, beste bidaia bat antolatu zen kontrako norabidean.
Azken bidaian, Cook berriro izan zen "HMS Resolution" ontziaren buruzagi eta Charles Clerke, "HMS Discovery"rena. 1778an, Hawaii uharteak bisitatzen zituen lehen europarra izan zen eta Sandwich izena eman zien, Royal Navyren buru zenaren omenez.
Urtarrilaren 17an esploratzaileak Kealakekuako badiara itzuli zirenean, 10.000 biztanlek egin zien harrera. "Makahiki" festa ospatzen ari ziren, Lono jainkoaren omenez. Cook jainko hura ote zen irudipena izan zuten eta, horregatik, izugarrizko harrera egin zien etorriberriei. 3 aste geroago, otsailaren 4an, joan ziren handik, baina hurakan batek harrapatu zituen eta "Resolution"en mastak kalteak jasan zituen, Hawaiira itzultzera behartuz.
Ekialderantz bidaiatu zuen eta Ipar Amerikaren mendebaldeko kosta esploratu. Mapak egiten joan zen, Kaliforniatik Bering itsasartera arte. Saiakera bat baino gehiago egin arren, Cookek ezin izan zuen hura zeharkatu.
1779an, Hawaiira itzuli zen eta, otsailaren 14an, Kealakekua Bayn biztanle batzuk txalupatxo bat lapurtu zien. Lapurreta ez zen arraroa paraje haietan eta, biztanleren bat hartu ohi zen lapurrek gauzak itzuli arte. Kasu horretan, Cookek Hawaiiko errege Kalaniopuu hartzea pentsatu zuen. Indigena askorekin lehiatu behar izan zuen eta tiro batzuk bota beharrean izan ziren, baina, gorabehera hartan, Cook hil egin zuten.
Clerkek hartu zuen espedizioaren ardura eta Bering itsasartea zeharkatzeko azken ahalegina egin zuen. "Resolution" eta "Discovery" 1780ean Londresa itzuli ziren .
Lorezaintza
Lorezaintzak era estetiko baten landareak konbinatzea bilatzen du.
Lorezaintza tradizionalean, estetikari eta aisiari begira diseinatzen dira lorategiak. Lorategi tradizional askoren diseinuetan lerro zuzenak eta irudi geometrikoak nagusitzen dira.
Ingurumen-lorezaintzan natura eredu gisa hartzen da, eta lorategi tradizionalen zurruntasun geometrikoa hausten da, efektu naturala lortzeko. Hala, lurrazala ez da laua izaten, baizik eta aldapekin eta bihurguneekin. Bideak okerrak dira, eta neurri eta altura desberdineko landareekin jokatzen da.
Lanperna txar
Lanperna txar edo zapoziza ("Amanita pantherina") "Amanita" generoko pozoitsua den perretxikoa da. Bere basidiokarpoaren kapela marroi iluna eta zapala da. Txapel gainean errezelaren ezkata asko eta ildaska erradialak ditu. Orriak libre, bigun eta estutuak. Oina bolbaduna eraztun-ertzarekin (3cm). Kanalarik gabeko eraztun zintzilikaria du. Haragi zuria du.
Hosto zabaleko zuhaitz askorekin mikorrizak sortzen ditu lurzoru alkalinoetan. Iparraldeko toki epeletan. Bakarti edo taldetan, zuhaitzen azpian hazten da.
Kapela: 4 eta 11 cm. arteko diametrokoa. Arre-lur kolorekoa, arre-purpura, gris-errautsa, edo marroia erreflexu horiekin. Eguraldi hezean likatsua. Lehenik globo itxurakoa, gero ganbila, azkenean zabaldua, ezkata zuriz estalia, irintsuak, piramide-formakoak, bolbaren ondarrak dira. Batzuetan desagertu egiten dira haizearen eta euriaren ondorioz. Ertza hasieratik da ildaskatua.
Orriak: Zuriak, libreak eta estu.
Orri libreak: Oinera hurbiltzen diren orriak, baina ukitzen ez diotenak.
Hanka: 6-12 x 0,5-1,5 cm-koa, lisoa, zuri zikina, betea, gero hutsa, gorantz mehetuaz, eraztun meharra, erdi inguruan zintzilikatua, zuria, batzuetan galkorra; erraboil biribila, bat edo bi zerrenda helikoidal dituena.
Haragia: Zuria, mehea, ezea, biguna eta usaingabea
Oso toxikoa, baina ez hilgarria. Asko jaten bada pozoitze oso serioak eragiten ditu.
Toxikotasuna "Amanita muscaria"-ren antzekoa da, baina askoz indartsuagoa. Ondorio haluzinogenoak txikiagoak dira, baina askoz handiagoak mikroatropina jateagatik sortzen direnak.
Toxina gehienak kapelaren azalean daude.
"Amanita spissa", "Amanita ampla", "Amanita aspera", "Amanita excelsa", "Amanita rubescens"-ekin. "Amanita pantherina" aurrekoetatik bereizten da bolbaren eta oinarriaren ezaugarriengatik.
"Amanita pantherina" "Amanita rubescens"-ekin nahas liteke, baina honek ez du izurrik kapelaren ertzean, plakak ez dira zuriak, haragia eta orriak airearekin arrosa kolorea hartzen dute.
Udan eta udazkenean. Oso ohikoa da haritz, pago eta artez osatutako basoetan. Ez da hain ohikoa koniferoetan. Mendiko zelaietan ere irteten du, baina kapela argiagoarekin.
Oso talde txikitan edo bakarrik ateratzen da, batez ere uda amaierako euriteen ondoren.
Europa, Afrikako iparraldea, Asiako iparraldea; Hegoafrikan sartua.
Amanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa. Pantherina berriz , Panthera edo Panther-etik, panteraren antzeko orbanengatik edo pantera bat bezala arriskutsua delako
Aspis sugegorri
Aspis sugegorria ("Vipera aspis") , Mendebalde eta Erdialdeko Europan aurki daitekeen sugea da. Espainiako ipar-ekialdetik Frantzian zehar(iparraldean izan ezik), ekialdetik Alemania hego-mendebalde, Suitza eta Italiara,eta hegoaldetik Siziliara hedatzen da ; Elba eta Montecriston ere badago. Pirinioetan aurki daiteke, nahiz eta Euskal Herrian ez izan hain ohikoa.
"Aspis" izenarekin beste hainbat sugegorri izendatzen dira modu orokorrean, nahiz eta egokia ez izan; batzuetan edozein suge pozointsu ere horrela izendatzen da.
Suge honen burua definitua da eta begiek begi-ninia zutika dute. Gorputzeko bizkar marka aldakorra da nahiz eta gaztain ilunetik beltzera doan zigi-zaga itxura izan ohi duen. Luzerari dagokionez 70 cm inguru neurtzen ditu ale heldu batek.
Pozoina emateko haginen antzeko egitura du, hodi batekin barnean gurintxo batzuetara elkartuta. Modu honetan sakonean sar dezake pozoia. Ugaztun txikiak eta txoritxoak jaten ditu atzealdetik hasita.
Kleopatra VII, Egiptoko erregina bere buruaz beste egiteko aspis baten pozoia erabili zuen.
Sugeek oro har eta sugegorriek bereziki duten fama txarrak asko zaildu die bizitza animalia hauei. Gizakiak egindako jazarpenak kalte ikaragarriak egin dizkie sugegorrien populazioei, leku askotan desagertzeraino. Jazarpen hori erabat bidegabea da halere, sugegorriak animalia lasaiak dira eta ahal duten heinean ihes egiten diote gizakiari. Lasai ibiltzen dira beren bizilekuetan sugandilak, satitsuak eta abar ehizatzen eta, ez dio erasorik egiten gizakiari asko aztoratu ezean.
Euskal Herriko sugegorrietan handiena da aspis sugegorria; 80 cm-ko luzera gaindi dezake, baina, normalean, 60 - 65 cm-ko luzeera izaten du. Euskal Herrian, isurialde mediterraneoko mendietan dago, Nafarroako Pirinioak eta Valderejoren artean.
Aspis sugegorriaren ohiko luzera 60 cm-tik gorakoa da, baina, 80 cm gainditzera irits daiteke. Gorputz sendokoak dira, hala ere, arrak emeak baino argalagoak izan ohi dira eta dimorfismo sexuala agertzen dute kolorazioan eta buztanaren luzeran. Gainontzeko sugegorri espezieen antzera, buztan motzekoa dugu sugegorri espezie hau. Buru zabala eta triangeluarra du, gorputzetik ondo bereziturikoa, zenbaitetan alderantzizko V forma agertzen duena.
Begi-niniak, sugegorri guztiak bezala, bertikalak ditu. Bizkarrean sigi-saga itxurako lerroa agertzen du. Koloreak oso aldakorrak dira, adina, urte sasoia, habitata eta sexuaren arabera; gorputzeko ezkatak grisak edo horiak, urre edo kobre-kolorekoak eta, orban beltz edo berdexkadunak, ertz beltzekin izan daitezke. Alde bentrala iluna, grisaxka edo zurixka izan daiteke eta orban meheak izan ditzake.
Espezie europarra dugu aspis sugegorria eta alde mediterraneo mendebaldarrean iparraldeko eskualdeak betetzen ditu. Frantzia, Suitza, Alemania eta Italiako hainbat lurralde zabaletan ere ageri da. Aldi berean, zenbait irletan (Sizilia, Elba, Montecristo) bizi da.
Pirinioetan barrena egiten du eta iberiar penintsula mailan ipar-ekialdeko mendiguneetan dago, Pirinioaurreko arroak barne.
Basoko espezie termofiloa da. Substratu harritsuak eta hegoalderantz orientatutakoak atsegin ditu eta, hegal harritsu, baso-soilune, sastrakadi bazter, nekazaritza-pista eta harresietan topa dezakegu. Sasoi epelenetan ibaiertzetan eta hezeguneetan ere aurki daiteke, bertara jotzen baitu freskatzeko. Joera menditarra duen espeziea izan arren, aspis sugegorria itsas-mailatik 2000 m-raino topatu izan da Iberiar sisteman; Frantziako isurialde pirenaikoan, berriz, 2.600 m-raino.
Helduek oro har mikrougaztunak jaten dituzte, hala ere, sugandilak edo antzeko narrastiak eta hegaztiak ere euren dietaren parte izan daitezke. Indibiduo gazteen dietaren parte nagusia sugandilek betetzen dute.
Ugalketa udaberrian gertatzen da, aspis sugegorria hibernazio-sasoitik esnatu ostean, alegia. Espezie obobibiparoa izanik, emeak bataz besteko 15 sugegorri kume garraiatzen ditu bere baitan. Kume kopurua 5 eta 25 artekoa izaten da eta, horiek estaltzetik 2 - 3 hilabetera jaiotzen dira.
Arrek heldutasun sexuala 3 urterekin eskuratzen dute eta, emeek 5 urterekin. Arrak zein emeak 18 urte bizitzera hel daitezke.
Espezie eguartiarra den arren sasoi berotsuenetan jarrera gautarra aurkezten du. Sarritan ikus daiteke harrien gainean termoerregulatzen. Udan euri-jasa baten ostean maizago ikusten da. Urritik apirila edo maiatzerainoko negu luzea, elurpeko ezkutalekuren batean hibernatzen igarotzen du.
Aspis sugegorriaren harrapari naturalak hegaztiak eta "Coronella" generoko sugeak dira.
Sugegorriek oso ondo banatuta dute eremua. Narrastien artean ez dugu aurkituko eremua horren zehaztasun handiz eta hain modu eraginkorrez partitzen duen beste animaliarik. Inguruko beste sugegorri-espezieen lehia saihestearren egiten dute. Portaera hori, gainera, ohikoa da Europako gainerako sugegorri-espezieen artean ere. Izan ere, guztiek jarraitu duten lerro ebolutiboa dela eta, berdintsuak dira espezie batzuen eta besteen beharrizanak, elikadura, gordelekuak eta, oro har, ohiturak.
Espezie honen arazo nagusia habitat galera da nekazaritzaren intensifikazioagatik eta, neurri apalago batean turismorako egituren eta urbanizazioen garapenagatik. Jendeak aktiboki jazartzen du beste sugegorriak bezala eta, maskota moduan saltzeko harrapatzen da. Zenbait populaziok arazoak dituzte errepidetako heriotza-tasa altuengatik
Etanol
Etanola, etil alkohola edo alkohol etilikoa alkohol molekula organiko bat da (CH-CHOH). Alkohol talde funtzionala (-OH) lehen karbonoan du. Bere formula orokorra formula_1 da. Likido kolorgea da, erraz su hartzen duena.
Edari alkoholdunek duten molekula da. Alkohol etilikoa (96 gradutako alkohola) da, koloregabea, ardo usainduna eta zapore mina duena. Uretan, eterrean eta kloroformoan urtzen da. Irakite puntua 78,4° C-tan du eta urtze puntua -130° C-tan. Isurkari azukredunen eta mahatsaren, laboreen, arrozaren eta beste zenbait gairen hartziduraz lortzen da. Hartziduraren ondorioz alkohola duten edariak egiten dira (ardoa, garagardoa) eta horiek destilatuz alkohol ia hutsa (% 4 ura du) ateratzen da, edari biziak egiteko erabiltzen dena (rona, whiskya, vodka, ginebra). Alkohol etilikoa gehienetan hartzidura bidez lortzen bada ere, etilenoaren eta azetaldehidoaren sintesia eginez ere presta daiteke. Etanola maiz erabiltzen da: edari prestaketan, lurringintzan, botikagintzan iodo tintura egiteko eta antiseptikoetarako, disolbatzaile gisa, eta kloroformoa, eterra eta azido azetikoa egiteko. Horrez gain, disolbatzaile kimiko gisa eta konposatu organikoen sintesian erabiltzen da. Etanola erregai-iturri ere izan daiteke.
Etanola IUPACek ( International Union of Pure and Applied Chemistry) konposatu baterako definitutako izen sistematikoa da. Konposatu hori bi karbono-atomo dituen alkilo talde bat da ("eth-" aurrizkia), eta lotura sinplea du karbono-atomoen artean ("-an atzizkia"), eta OH taldeko talde funtzional erantsia ("-ol atzizkia").
"Et- aurrizkia" eta etil alkohola hitzetik datorren "etil" kalifikatzailea Justus Liebig-ek 1834an <chem>C2H5</chem> taldeari emandako "Ethyl" izenetik datoz. Aether izen alemaniarraren <chem>C2H5</chem> hitza sortu zuen, normalean "eter" deritzona ingelesez, edo zehatzago esanda, "eter dietilikoa". Oxford English Dictionary delakoaren arabera, Ethyl antzinako grezierazko "goiko airea" hitzaren eta "substantzia" hitzaren elkarketa da. 
Etanol izena 1892ko apirilean Genevan (Suitza) egin zen Nomenklatura Kimikoari buruzko Nazioarteko Konferentzian hartutako ebazpen baten ondorioz sortu zen.
"Alkohol" hitzak nomenklatura kimikoko substantzia mota zabalago bati egiten dio erreferentzia. Oxford English Dictionary hiztegiak Erdi Aroko mailegu bat dela dio, arabieratik datorrena. Etanolerako "alkohola""" izendapenaren erabilera modernoa da (osorik, "Ardo-alkohola"), lehen aldiz 1753an erregistratua, eta XVIII. mendearen amaiera aldera "edozein substantzia sublimaturi" egiten dio erreferentzia. Kimikako erabilera sistematikoa 1850ekoa da.
Etanola eskuoihal medikoetan erabiltzen da, eta, eskuarki, bakterioen aurkako eskuetako gel desinfektatzaileetan, dituen propietate bakterizida eta fungikoengatik.Etanolak mikroorganismoak hiltzen ditu haren mintzaren bi lipido-geruza disolbatu eta bertako proteinak desnaturalizatzen dituelako. Hori dela eta, eraginkorra da bakterio, onddo eta birus gehienen aurka. Hala ere, ez da eraginkorra bakterio-esporen aurka, baina hidrogeno peroxidoaren erabilera lagungarria izan daiteke eraginkortasuna areagotzeko. 
% 70eko etanol-soluzioak etanol purua baino eraginkorragoak dira, etanola ur-molekulen menpe baitago mikrobioen aurkako jarduera egokiro bete ahal izateko. Etanol absolutuak mikrobioak desaktiba ditzake suntsitu gabe, alkoholak ezin baitu mikrobioaren mintzean erabat sartu.Etanola desinfektatzaile eta antiseptiko gisa ere erabil daiteke, zelulen deshidratazioa eragiten baitu.
Etanola antidoto gisa erabil daiteke etilenglikolagatiko eta metanolagatiko intoxikazioen aurka.
Etanola uretan disolbaezinak diren sendagai asko eta erlazionatutako konposatuak disolbatzeko erabiltzen da, maiz kontzentrazio handietan erabilita.
Analgesikoen prestakin likidoek, eztularen eta hotzeriaren aurkako sendagaiek eta ahoko irakuzketek, adibidez, etanolaren % 25 izan dezakete, eta baliteke etanolaren kontrako erreakzioak dituzten pertsonengan saihestu behar izatea, alkoholak eragindako arnas-erreakzioak pairatzen dituztenengan, esaterako. Etanola, nagusiki, mikrobioen aurkako kontserbatzaile gisa erabiltzen da 700 sendagai likido baino gehiagotan, besteak beste, azetaminofenan, burdinazko gehigarrietan, ranitidinan, furosemidan, manitolean, fenobarbitalean, trimetoprim/sulfametoxazolean eta salmenta libreko eztularen aurkako sendagaietan.
Ahotik hartuz gero, etanola erraz metabolizatzen da gibelean, bereziki CYP450 entzimaren bidez. Alkohol etilikoak urdaileko azidoen jarioa areagotzen du. Metabolito azetaldehidoak eragiten ditu etil alkoholaren toxikotasunak epe laburrean eta luzean dituen ondorio gehienak.
Etanolaren banakako erabilera handienak motor-erregai eta erregaien gehigarri gisakoa dira. 
Brasil, bereziki, etanola motor-erregai gisa erabiltzen duten munduko etanol-ekoizle nagusietako bat da. Etanol brasildarra azukre-kanaberatik sortzen da eta karbono-bahiketa handia du ezaugarri. Ameriketako Estatu Batuetan (AEB), aldiz, etanol erregaiaren industria artoan oinarrituta dago batez ere. Ameriketako Estatu Batuek eta beste herrialde askok, nagusiki, etanol-gasolina E10 (etanola % 10ean) eta E85 (etanola % 85ean) nahasketak erabiltzen dituzte. 
Industria babesteko talde baten arabera, etanola erregai gisa erabiltzeak karbono monoxidoaren, partikulen, nitrogeno oxidoen eta ihes-hodietako ozonoa osatzen duten beste kutsatzaile batzuen emisio kaltegarriak murrizten ditu. Argonne Laborategi Nazionalak motorren eta erregaien konbinazio askotako berotegi-efektuko gasen isurketak aztertu zituen, eta ikusi zuen biodiesel-petrodiesel (B20) nahasteak % 8ko murrizketa eragin zuela, E85 etanol konbentzionalaren nahasketak % 17ko murrizketa eta etanol zelulosikoak % 64koa, gasolina puruarekin alderatuta. 
Azukre-kanaberak artoak baino sakarosa-kontzentrazio handiagoa izateaz gain (% 30 inguru), askoz errazagoa da sakarosa ateratzeko. Prozesuak sortutako hondakina ez da alferrik galtzen; zentral elektrikoetan erabiltzen da elektrizitatea sortzeko.
2006an, munduko etanol-ekoizpena 51 gigalitrokoa izan zen (1,3×1010 galoi estatubatuarra), eta munduko horniduraren % 69 Brasiletik eta EABtik zetorren. Brasilgo autoen % 20k baino gehiagok etanola erabil dezakete erregai gisa, etanoleko motorrak eta erregai malguko motorrak kontuan hartuta.
Etanola erregai bezala erabiltzen zen suziri bipropelenteen lehen ibilgailuetan (likido bidez propultsatutakoak), oxigeno likidoa bezalako oxidatzaile batekin batera. A-4 suziri balistiko alemaniarrean, Bigarren Mundu Gerrako V-2 misil propagandistiko izenaz ezagunagoa dena, etanola %25eko urarekin nahasturik erabili zuten, errekuntza-ganberaren tenperatura murrizteko asmoz. V-2-aren diseinu-taldeak suziri estatubatuarrak garatzen lagundu zituen Bigarren Mundu Gerraren ondoren. Baita, talde berberak, jaurti zen lehen satelite estatubatuarra "Redstone" suziria ( etanolarekin elikatuta zegoena) garatzen ere lagundu zuten. Alkoholak erabilerarik gabe geratu ziren energian trinkoagoak ziren suzirietarako erregaiak garatu ahala.
Erregai-pila komertzialek gas natural eraberrituarekin, hidrogenoarekin edo metanolarekin funtzionatzen dute. Etanola alternatiba erakargarria da, erabilgarritasun handia, kostu txikia, purutasun handia eta toxikotasun txikia dituelako. Probatu diren erregai-pilen prototipo ugari daude, etanol zuzeneko erregai-pilak, erreforma automatiko termikoko sistemak eta termikoki integratutako sistemak erabiltzen dituztenak besteak beste. Lan gehiena ikerketa mailan egiten ari da, baina zenbait erakunde etanolezko erregai-pilak merkaturatzen hasi dira.
Etanolezko tximiniak etxeko berokuntzarako edo dekoraziorako erabil daitezke.
Etanola bi karbonoko alkohola da. Formula kimikoa <chem>CH3CH2OH</chem> da, metilo talde baten karbonoa (<chem>CH3</chem>) metileno talde baten karbonoarekin (<chem>CH2</chem>–) lotuta dagoela adierazten duena, eta hori talde hidroxilo baten oxigenoarekin lotuta dagoela (-<chem>OH</chem>). Dimetileterraren isomero konstituzionala da. Etanola, batzuetan, <chem>EtOH</chem> bezala laburtzen da, etil taldea (<chem>C2H5</chem>-) Et taldearekin irudikatzeko ohiko notazio kimiko organikoa erabiliz.
Etanola likido lurrunkor eta kolorgea da, usain arina duena. Sua hartzen duenean, kerik gabeko sugar urdina sortzen du, argi naturalarekin ikustezina dena. Etanolaren propietate fisikoei erreparatuta, hidroxilo taldeak hidrogenozko loturetan parte har dezakeela, eta horrela antzeko pisu molekular duten konposatu organiko apolarragoak baino likatsuago eta lurrunkorrago lortuzen direla, hala nola, propanoa.
Etanola ura baino errefraktarioagoa da, 1.36 errefrakzio-indizea duelarik ( λ = 589.3 nm y 18.35 °C ).
Etanola disolbatzaile moldakorra da, urarekin eta disolbatzaile organiko askorekin nahas daitekeena, besteak beste, azido azetikoarekin, azetonarekin, bentzenoarekin, karbono tetrakloruroarekin, kloroformoarekin, eter dietilikoarekin, etilenglikolarekin, glizerolarekin, nitrometanoarekin, piridinarekin eta toluenoarekin. Disolbatzaile bezala dituen erabilera nagusiak dira iodo-tindaketa eta eztulerako jarabeen ekoizpena.
Etanolak urarekin duen nahaskortasuna ez dator bat kate luzeagoko alkoholen nahaskortasunarekin, karbono-kopurua handitu ahala nabarmen murrizten baita alkoholen eta uraren arteko disolbakortasuna. Etanolak alkanoekin duen disolbagarritasuna 11 karbonoko kateetara mugatzen da: 12 karbono edo handiagoko kateekin egiten diren nahasketek, tenperatura jakin batetik behera, nahaskortasun-arrakala bat erakusten dute, adibidez, dodekanorako, 13 °C ingurukoa da.
Etanol-ur nahasketek beren osagai indibidualen batuketak baino bolumen txikiagoa dute emandako frakzioetan. Etanolaren eta uraren nahasketa exotermikoa da.
Hidrogeno-loturaren ondorioz, etanol purua higroskopikoa da, hots, aireko ura erraz xurgatzen du. Hidroxilo taldearen izaera polarraren ondorioz, etanolak konposatu ioniko asko disolbatzen ditu, bereziki sodio eta potasio hidroxidoak, magnesio kloruroa, kaltzio kloruroa, amonio kloruroa, amonio bromuroa eta sodio bromuroa. Etanol molekulak buztan apolarra duenez, substantzia apolarrak ere disolbatzen ditu, olio esentzialgehienak eta agente aromatizatzaile, koloratzaile eta sendagarri ugari barne.
Urari etanol kantitate txiki bat gehituz gero, uraren gainazal-tentsioa nabarmen murrizten da. Ezaugarri horrek azaltzen du, partzialki, "ardo-malkoen" fenomenoa. Ardoa edalontzi batean astintzen denean, etanola berehala lurruntzen da edalontziaren horman dagoen ardo-film finetik. Ardoaren etanol-edukia murriztu ahala, gainazaleko tentsioa areagotu egiten da eta pelikula fina gero eta erresistenteago bihurtzen da.
Etanol-ur disoluzio batek su hartuko du bere sugar-puntua deritzon tenperatura batetik gora berotzen bada eta, ondoren, su-iturri bat aplikatzen bazaio. Alkoholaren kasuan, masan % 20 dagoenean eta 25 °C inguruan gertatuko da. Etanol puruaren sugar-puntua 13 °C-koa da, baina konposizio atmosferikoak (hala nola presioa eta hezetasuna) eragin txikia izan dezake. Etanol-nahasketak batez besteko giro-tenperaturaren azpitik erre daitezke eta, beraz. etanola likido sukoitzat hartu behar da.
Etanol- eta ur-nahasketen sugar-puntuak:
Etanola ekoizteko hainbat metodo daude, hala nola, etilenoaren hidratazioatik hasita, karbono dioxidotik hasita, lipidoetatik edota hartziduratik .
Lehengai industrial edo disolbatzaile gisa erabiltzen den etanola, batzuetan etanol sintetikoa esaten zaiona, lehengai petrokimikoetatik lortzen da, batez ere azido bidez katalizatutako etilenoaren hidratazioaren bidez:
<chem>C2H4 + H2O -> CH3CH2OH</chem>
Katalizatzailea azido fosforikoa izan ohi da, silize-gela bezalako euskarri porotsu baten gainean adsorbatuta, bezala. Erreakzioa presio altuko ur-lurrunaren presentzian gertatzen da, 300 °C-an, non lurrunezko etileno-erlazioa 5:3 den.
Prozesu zaharrago batean, lehen aldiz eskala industrialean etilenoa zeharka hidratatzen zen, azido sulfuriko kontzentratuarekin erreakzionatuz etil sulfatoa sortzeko eta azken hau hidrolizatuz etanola eta azido sulfurikoa birsortzeko:
<chem>CH2H4 + H2SO4 -> CH3CH2SO4H</chem>
<chem>CH3CH2SO4H + H2O -> CH3CH2OH + H2SO4</chem>
<chem>CO2</chem>-a erabil daiteke lehengai gisa: <chem>CO2</chem> hidrogenoarekin murriztu daiteke etanola, azido azetiko eta 2,3-butanodiol kantitate txikiagoak sortzeko.
<chem>CO2</chem>-a erreakzio elektrokimikoen bidez lor daiteke giro-tenperaturan eta presioan. Delfteko Unibertsitate Teknologikoan garatutako sistema batean, kobrezko nanokableen matrize bat, karbono dioxidozko molekulak eta CO eta COH bezalako bitarteko espezie murriztuak xurgatzeko katodo gisa erabiliz lortu zuten. Hala ere, emaitzarik onenetan ere korrontearen erdia hidrogenoa ekoiztera bideratu zen eta etanol kantitate txiki bat baino ez zen sortu.
Lipidoak ere erabil daitezke etanola sortzeko, eta algak bezalako lehengaietan aurki daitezke.
Edari alkoholdunetan, etanola hartzidura bidez sortzen da. Legamia-espezie batzuek azukrea metabolizatu eta etanola eta karbono dioxidoa sortzen dute. Ekuazio kimiko hauek bihurketa laburbiltzen dute:
<chem>C6H12O6 -> 2CH3CH2OH + 2CO2</chem>
<chem>C12H22O11 + H2O -> 4 CH3CH2OH + 4CO2</chem>
Hartzidura alkohola ekoizteko baldintza termikoetan legamia landatzeko prozesua da. Prozesu hau 35 eta 40 °C bitartean egiten da. Etanolak legamiarentzat duen toxikotasunak garagardoa eginez lor daitekeen etanol-kontzentrazioa mugatzen du; beraz, kontzentrazio handiagoak lortzen dira aberastea edo destilazioa eginez.
Etanol hutsak azala eta begiak narritatzen ditu.Goragaleak, gorakoak eta intoxikazioa irenstearen ondoriozko sintomak dira. Luzaroan erabiltzeak eta horrek ekar dezakeen ahorakinak kalte larria eragin dezake gibelean. Milako batetik gorako atmosfera-kontzentrazioak Europar Batasuneko okupazio-esposizioaren mugetatik gora daude.
COVID-19aren pandemian zehar, AEBetako Drogen eta Elikagaien Administrazioak etanol gisa etiketatuta zeuden eskuetarako produktu desinfektatzaile batzuk saltzen zirela ikusi zuen.Metanolaren efektu toxikoen ondorioz, FDAk produktu desinfektatzaile horiek merkatutik kentzea agindu zuen, inportazio-alerta bat igorriz Estatu Batuetako merkatu ilegala sahiesteko asmoz.
Metano
Metanoa hidrokarburo sinpleena da. Haren formula molekularra CH da: karbono-molekula bat eta lau hidrogeno-molekula elkartzen dira lotura kobalenteen bidez. Naturan, landareen deskonposizio anaerobikoaren produktua da, eta biogasa ekoizteko erabil daiteke.
Propietate fisikoei dagokienez, metanoa gas kolorgea da, usaingabea eta uretan disolbagaitza, baldintza normaletan. Metano gasak erraz hartzen du su, baina metano likidoa, aldiz, ez da sukoia. Gainera, metano gasaren dentsitatea 0,717 kg/m-koa da, fusio-tenperatura -182 ºC-koa eta irakite-tenperatura -161 ºC-koa.
Propietate kimikoei dagokienez, molekula ez-polarra dela aipatu behar da; izan ere, karbonoak eta hidrogenoak elektronegatibitate berdina dutenez, momentu dipolarra deuseztatu egiten da.
Metanoaren erreakzioak, oro har, kontrolatzeko zailak izaten dira. Garrantzitsuenak dira errekuntza eta halogenazioa.
Metanoaren errekuntzarako hainbat urrats jarraitzen dira. Lehendabizi, metanoak oxigenoarekin erreakzionatu, eta formaldehidoa sortzen du. Ondoren, eratutako formaldehidoa deskonposatu, eta formil erradikalera eraldatzen da. Deskonposizio horretan, karbono dioxidoa eta hidrogenoa askazten dira. Prozesu hori erreketa oxidatzailea da.
<chem>CH4 + O2 -> CO + H2 + H2O</chem>
Askatutako hidrogenoa eta karbono monoxidoa berehala oxidatzen dira, eta ur-molekula eta karbono dioxidoa sortzen dute:
<chem>2CO + O2 -> 2 CO2</chem>
<chem>2H2 + O2 -> 2H2O</chem>
Hortaz, metanoaren erreketa oxidatzailearen erreakzio osoa hurrengo hau da:
<chem>CH4 + 2O2 -> CO2 + 2H2O</chem>
Metanoak halogenoekin erreakzionatzen du baldintza jakin batzuetan, halogenoen erradikal askeen mekanismoari jarraituz:
<chem>CH4 + X -> 2 CH3 + HX</chem>
Erreakzioan "X" halogenoetako bat da: fluor (F), kloro (Cl), bromo (Br) eta batzuetan iodo (I).
Metanoa erregai gisa erabiltzen da elektrizitatea sortzeko; izan ere, bero kantitate handien askatzen duen hidrokarburoa da. Metanoa hoditerietan zehar garraia daiteke berogailurako edo sukalderako erregai moduan erabiltzeko. Horrela erabiltzen den metanoari gas natural deritzo.
Bestalde, metanoa lehengai gisa erabiltzen da industrua kimikoan, hidrogenoa, metanola, azido azetikoa eta anhidrido azetikoa sintetizatzeko. Molekula horiek guztiak sintetizatzeko, lehendabizi, metanoa sintesi-gas bilakatzen da, ur lurrunarekin erreakzionatuz. Erreakzio hori aurrera eramateko, tenperatura altuak eta nikel-katalizatzaileak erabili behar dira.
<chem>CH4 + H2O -> CO + 3H2</chem>
Hauek dira metano-iturri ohikoenak:
Metanoaren igorpenen % 60k jatorri antropogenikoa du, batez ere, nekazaritzakoak.
Atmosferako metanoak eragin handia du klima-aldaketan. Karbono dioxidoarekin alderatzen badugu, metano kilogramo batek karbono dioxido kilogramo batek baino 23 aldiz gehiago eragiten du berotegi-efektuan hurrengo 100 urteetan. Azken urteetan 0,8 ppm-tik 1,7 ppm-ra igo da metanoaren kontzentrazioa atmosferan, eta igoera horrek eragin handia izan du berotegi-efetuan.
Metanoa lurrazaletik hurbil eratzen da eta estratosferara garraiatzen da haize tropikalei esker. Atmosferako metanoaren kontzentrazioa kontrolatuta dago naturalki metanoaren eta hidroxilo erradikalaren arteko erreakzioaren bidez:
<chem>CH4 + *OH -> *CH3 + H2O</chem>
Hala ere, jatorri antropogenikoko isurketek erregulazio hori eragozten dute.
Sega (lanabesa)
Sega, beste izenez kodaina edo dailua, nekazaritzan erabiltzen den tresna da. Makila batean txertatuta doan kurbatutako aihotz batek osatzen du eta, orokorrean, belarra, abereentzako bazka edo laboreak biltzeko erabiltzen da. Herrialde aurreratuetan erabiltzen hasi diren baliabide mekanikoen agerpena dela-eta, haren erabilera gutxituz joan da. Hala eta guztiz ere, sega-jokoak egiten dira oraindik Euskal Herrian.
Gaur egun, jada segatzeko lana nagusiki belarra mozteko makina eta sega-makinaz egiten da.
Lanabes horrek diseinu landu baten beharra dauka, errendimendu ona eskaintzeko. Aihotzak eta kirtenak sega osatzen dute: aihotzak erradio handiko arku baten forma du eta altzairuzkoa izaten da, gogorra eta iraunkorra izateko. Hiru zati bereizten dira:
Kirtena zurezkoa izaten da, eta haren erdialdean helduleku bat izaten da. Sega guztiek forma bera izaten dute; ezberdintasunak, ordea, heldulekuan eta aihotzaren makurduran izaten dira normalean. Kirtena 120-180 cm luze izaten da, eta aihotza 80-92 cm; loturaren lekuan aihotzak 10 cm izaten ditu zabaleran.
Erritmo eta postura bereziarekin erabiltzen da. Bi zangoak zabalik eta belaunen gainean bermaturik, segalariak aurrean duen belar-koska xerretan bezala ebaki behar du, xaflak lurzorua doi-doi ukitzen duela. Bi eskuekin tinko eutsita sega, besoen eta gerriaren mugimendua ere beharrezkoa da, eta erritmo jakin batean egiteak lagundu egiten du.
Segaren erabilpen jarraiturako, ahoa zorrotz egotea ezinbestekoa da. Prozesu bikoitz batekin lortzen da hori: batetik, ahoa mailu berezi batekin ingudean pikatzen zaio; eta ondoan zorroztarri berezi batekin (arraitz edo segarria esaten zaio) pasatzen da. Segarria gordetzeko tresna osagarria sega-potoa da, aldean eramateko zurezko ontzi txikia.
Baratze
Baratzea, edo ortua bizkaieraz, landareen hazte sasoian (Euskal Herrian udaberrian eta udan, baina baita, zenbait landarerentzako, udazkenean eta neguan ere) baratzezaintzaren bitartez barazki mota asko hazi eta ustiatzeko erabiltzen den lursaila da. Lursail eta etxalde handiak ustiatzen dituen nekazaritza industrialari kontrajarrita agertzen da askotan. Baratzeak eskulan gehiago eta lorezaintzari lotutako teknika gehiago behar ditu, eskala handiko nekazaritza mekanizatuarekin alderatuta.
Zainketa berezia behar duten landareak egoten dira baratzean, ortuari edo barazkiak, lekak eta fruitu arbolak ere. Lur ona dagoen tokian eta gehienetan baserritik hurbil kokatzen dira. Hirien kanpoaldean ere ortuak egon ohi dira.
Ortuko espezie batzuk hauek dira: tomatea, piperra, porrua, kipula, patata, berakatza, zerba, aza, azalorea, azenarioa, leka, babarrun beltza, babarrun gorria, ilarra.
Euskal Herrian gehienetan etxeko kontsumora zuzenduta egon ohi da baratzeetako ekoizpena, baina zenbait kasutan, batez ere hegoaldean, salmentara zuzendutako ekoizpena ere egiten da. Oro har, baratzeak ematen duena bolumen txikikoa da, eta gehienetan tokiko salmentarako izaten da, esaterako nekazaritza azoketan, elkarteek sostengatutako nekazaritzako harpidetzetarako edo jatetxeetarako salmenta zuzenerako.
Johann Reinhold Forster
Johann Reinhold Forster (1729ko urriaren 22a - 1798ko abenduaren 9a) eskoziar jatorriko alemaniar naturalista izan zen. Ornitologiaren jaiotzan ekarpenak egin zituen bai Europan baita Ipar Amerikan ere. James Cook naturalistak Ozeano Barean zehar egin zuen bigarren bidaiko naturalista ofiziala izan zen, bere semea zen Georg Forsterrekin batera.
Bere omenez forsterita minerala izendatu zuten.
Pozoi
Pozoia izaki bizidunekin kontaktuan jartzean gaixotasunak, lesioak edota heriotzak eragin ditzakeen substantzia toxikoa da. Substantzia hau egoera solido, likido edo gaseosoan egon daiteke. Difusio molekularrari esker, pozoidun konposatu askoek azkar zabaltzen dira ehun biologiko, aire, ur edo lurzoruan zehar.  Entropia printzipioa dela eta, kutsadura kimikoaren efektuak itzultzea zaila edo bideraezina izan daiteke kasu batzuetan.
Pozoiek hainbat jatorri ezberdin izan ditzakete, besteak beste:
Pozoiketa akutua zein kronikoa izan daiteke, mota ezberdinetako substantziak eraginda; naturalak edo sintetikoak, alegia. Xurgatu beharrean, ehuna suntsitzen duten konposatuei -lixiba, adibidez- konposatu korrosibo deitzen zaie.
Pozoiketa akutua da pozoi baten eraginpean egotea denbora tarte labur batez. Sintomak esposizioarekin batera gertatzen dira. Nerbio-sistemari eragiten dioten agenteak segundo gutxian geldiaraz daitezke. Agente hauek jatorri biologikoko neurotoxinak edo nerbio-gasak izan daitezke, gerrarako edo industriarako sintetiza daitezkeenak. Normalean seguruak diren substantzien gehiegizko kontsumoak eragin dezake pozoiketa. Kasu honen adibidea urak eragindako intoxikazioa da.
Pozoiketa kronikoa da pozoi baten eraginpean behin eta berriz edo etengabe egotea, denbora tarte luze batez. Sintomak ez dira agertzen esposizio bakoitzaren ondoren edo berehala. Pertsona pixkanaka gaixotu egiten da, aldi luze baten ondoren. Pozoiketa kronikoa maizago gertatzen da biometatzen edo biomagnifikatzen diren pozoien eraginpean egon ondoren, hala nola: merkurioa, gadolinioa edo beruna.
Konposatu pozoitsuak erabilgarriak izan daitezke toxikotasunagatik edo, maizago, beste propietate kimiko batengatik, hala nola erreaktibotasun kimiko espezifikoa. Pozoiak asko erabiltzen dira industrian eta nekazaritzan, erreaktibo kimiko, disolbatzaile edo konplexu-sortzaile moduan. Karbono monoxidoa, metanola eta sodio zianuroa hauen adibideak dira, hurrenez hurren. Nahiz eta etxeko erabileran hain ohikoak ez izan, milioika tona amoniako eta metanol sortzen dira urtero. Hala ere, erreaktibotasun berak giza ehunaren proteinak suntsitu ditzake eta, beraz, oso konposatu toxikoak dira.
Pestizidak dira hainbat intsektu eta izurritzat jotako beste animalia batzuentzat kaltegarriak diren substantziak. Pestizida naturalak duela milaka urte erabiltzen dira helburu horrekin. Hala ere, kimikoki prestatutako nekazaritza-intsektiziden biometaketa kezkagarria da espezie askorentzat, batez ere hegaztientzat, intsektuak jaten baitituzte elikagaien oinarrizko iturri gisa.
Gero eta ohikoagoa da gizakien osasunerako onuragarriak izan daitezkeen animalien pozoiak dosi txikietan erabiltzea. Mexikoko unibertsitate baten ikerketaren arabera, erlearen pozoiak GIBa duten gaixoei lagundu diezaieke.
Gizadiaren historian zehar, pozoia nahita aplikatzea erabili izan da hilketa, izurriteen kontrola, suizidioa eta exekuzioa egiteko metodo gisa.
Exekuzio-metodo gisa, pozoia irentsi egin da, antzinako atenastarrek egiten zuten bezala (Sokrates). Arnastu egin da, karbono monoxidoarekin edo hidrogeno zianuroarekin bezala (gas-ganbera) edo xiringatu da (injekzio hilgarria).
Pozoia, bolborarekin bat, gerran ere erabili zen. Adibidez, Huolongjing-en XIV. mendeko Txinako testuak, Jiao Yuk idatzitakoak, bolbora pozoitsuaren nahasketa bat nola erabili deskribatzen zuen, galdatutako burdinazko granadak betetzeko.
Artsenikoa ingurumen-pozoi naturala da, baina kontzentratu artifizialak "herentzia-hautsa" izena hartu zuen. Erdi Aroko Europan, ohikoa zen monarkek elikagaien dastatzaile pertsonalak erabiltzea errege-hilketa zapuzteko, botikarien aroaren hasieran.
Saturnismo
Saturnismoa beruna ("Pb") ahotik edo larruazalaren bidez sartzearen ondorioz har daitekeen intoxikazio kronikoari deritzo. Saturnismoak anemia eragiten du, berunak odolean hemoglobinaren sintesia gelditzen duelako eta oxigenoaren garraioan eragiten duelako. Beruna metal astun neurotoxikoa denez, odolean egonez gero, burmuinetara heltzen denean kalte neurologiko atzeraezinak eragiten ditu.
Heterotrofo
Heterotrofo (grezieratik "heteros" = "beste" eta "trophê" = elikagai) deritzo molekula inorganiko sinpleak erabilita bere molekula organiko propioak sintetizatzeko gai ez den izaki bizidunari. Hau horrela izanik, beste izaki bizidunengandik elikatu beharko da euren biomolekulak erabiliz prozesu metaboliko propioetan erabili ahal izateko. Animaliak, onddoak, bakterio gehienak eta protozooak heterotrofoak dira, eta izaki autotrofoen beharra dute hauen energia eta materia erabiltzen dituztelako molekula organiko konplexuak sortzeko. Energia lortzeko izaki heterotrofoek jandako autotrofoen molekulak apurtzen dituzte. Animalia haragijaleek ere izaki autotrofoen beharra dute, harrapakinengandiko energia eta materia azken finean harrapakin hauek jandako izaki autotrofoengandik datorrelako.
Heterotrofoek elikagaiak lortzeko bi mekanismoetako bat erabiltzen dute: bestea autotrofo izaten da. Autotrofoek euren energia Eguzkiaren argitik eskuratu dezakete (fotoautrotofoak) edo konposatu inorganikoetatik (litoautotrofoak), karbono dioxidoaren karbonoarekin konposatu organikoak sortzeko. Hau ezinbestekoa da bizi osoa mantentzeko. Heterotrofoek, beraz, autotrofoak behar dituzte energia sortzeko, nahiz eta badiren heterotrofoak beste heterotrofo batzuetaz elikatzen direnak. Heterotrofo batzuek bietatik jaten dute.
Heterotrofoen artean detritiboroak ere badaude, deskonposatzen ari diren landare edo animalien zatiak edo euren gorotzetatik elikatzen direnak. Saprofitoak edo lisotrofoak liseriketa extrazelularra erabilita materia organikoa degradatzen duten kimiotrofoak dira. Termino hau onddoekin lotuta egon ohi da. Prozesu hori, askotan, endozitosi bidez errazten da, mizelio eta hifen mugimenduaren bidez.
Piramide trofikoetan kate trofikoan parte hartzen duten elementuak irudikatzen dira. Piramide horren oinarrian organismo ekoizleak daude, hots, autotrofoak (landareak). Hauen gainetik, izaki heterotrofoak, maila ezberdinetan sailkatuak: lehen mailako kontsumitzaileak autotrofoen gainetik (animalia belarjaleak); gero, bigarren eta hirugarren mailako kontsumitzaileak (animalia haragijaleak eta harrapariak), Piramide trofikoan gora joan ahala, maila bakoitza txikitzen da, materia eta energia galtzen direlako 
Bizitzaren jatorri kimikoaren hipotesiak iradokitzen du bizitza heterotrofoak zituen zopa prebiotiko batean sortu zela. Teoria honen laburpena honako hau da: Jatorrizko Lurrak atmosfera oso murriztailea eta energia iturriak zituen, tximista itxurako energia elektrikoa kasu, eta horrek konposatu organiko sinpleak eratu zituzten erreakzioak sortu zituen, aldi berean konposatu konplexuagoak sortzeko erreakzionatu zutenak eta azkenik bizitza sorrarazi zutenak. Bizitzaren jatorri autotrofo baten teoria alternatiboak teoria horren aurkakoak dira.
Bizitzaren jatorri kimiko baten teoria bizitza heterotrofotik abiatuta 1924an proposatu zuen lehen aldiz Aleksandr Ivanovitx Oparinek, eta azkenean ""Bizitzaren jatorria"" liburuan argitaratu zuen. 1929an proposatu zuen lehen aldiz ingelesez John Burdon Sanderson Haldanek. Autore horiek bat zetozen oraingo gasetan eta gertaeren progresioan puntu batera iritsi arte, baina Oparinek materia organikoaren konplexutasun progresiboa defendatzen zuen zelulak sortu aurretik, eta Haldanek, berriz, gogoeta gehiago zituen geneen kontzeptuari buruz herentzia-unitate gisa eta argiak sintesi kimikoan (autotrofia) paper bat betetzeko aukerari buruz.
1953an, Stanley Millerrek Lur primitiboan zeudela uste zen gasak (ura (HO), metanoa (CH), amoniakoa (NH) eta hidrogenoa (H)) gehitu zizkion matraz bati, eta Lur primitiboko tximisten antzeko elektrizitatearekin estimulatu zituen. Esperimentuari esker, Lur primitiboaren baldintzek aminoazidoen ekoizpena errazten zutela ikusi ahal izan zen, eta datuen analisi berriak 40 aminoazido ezberdin baino gehiago sortu zirela onartzen du, horien artean bizitzak gaur egun erabiltzen ez dituen beste batzuk. Esperimentu hau kimika prebiotikoaren sintesiaren aitzindaria da, eta Miller-Urey esperimentua izenarekin ezagutzen da. 
Jatorrizko Lurrean, ozeanoak eta sakonera gutxiko urak molekula organikoetan aberatsak ziren, jatorrizko heterotrofoek erabil zitzaketenak. Energia lortzeko metodo hori energiari dagokionez mesedegarria izan zen, karbono organikoa inorganikoa baino gehiago urritzen hasi zen arte, eta horrek autotrofo bihurtzeko presio ebolutibo potentziala ekarri zuen. Autotrofoen bilakaeraren ondoren, heterotrofoek elikagai-iturri gisa erabili ahal izan zituzten, inguruko mantenugai mugatuen mende egon beharrean. Denborarekin, zelula autotrofo eta heterotrofoak lehen heterotrofo horiek irentsi zituzten, eta harreman sinbiotiko bat sortu zuten. Zelula autotrofoen endosinbiosiak kloroplastoak sortu zituela uste da; heterotrofo txikienen endosinbiosiak, berriz, mitokondriak sortu zituen, eta horrek ehunak bereiztea eta zelula-aniztasuna garatzea ahalbidetu zuen. Aurrerapen horri esker, heterotrofoak gehiago dibertsifikatu ziren. Gaur egun, heterotrofo eta autotrofo askok harreman mutualistak ere erabiltzen dituzte, bi organismoei beharrezko baliabideak ematen dizkietenak. Horren adibide bat koralen eta algen arteko mutualismoa da, zeinean lehenengoek babesa eta fotosintesirako beharrezko konposatuak ematen dituzten, bigarrenek oxigenoa ematen duten bitartean.
Hala ere, hipotesi hori eztabaidagarria da, CO baitzen jatorrizko Lurreko karbono-iturri nagusia, eta horrek iradokitzen du bizitza zelular primitiboa autotrofoak zirela, substratu ez-organikoen mende zeudenak energia-iturri gisa, eta iturri hidrotermal alkalinoetan bizi zirela. Espaziotik garraiatutako biomolekula sinpleak hartzituak edo heterogeneoegiak izateko txikiegiak zirela pentsatu zen, mikrobioen hazkundeari eusteko. Mikrobio heterotrofoak, ziurrenik, Hren presio partzial baxuetan sortu ziren. Baseak, aminoazidoak eta erribosa hartzidurako lehen substratutzat hartzen dira.
Heterotrofoak gaur egun bizitzako eremu guztietan daude: Bacteria, Archaea eta Eukarya. Bakterioa domeinuak jarduera metaboliko barietate bat barne hartzen du, fotoheterotrofoak, kimioheterotrofoak, organotrofoak eta heterolitotrofoak barne. Eukarya domeinuaren barruan, Fungi eta Animalia erresumak guztiz heterotrofoak dira, nahiz eta onddo gehienek beren ingurunean zehar xurgatzen dituzten mantenugaiak. Erresuma protistako organismo gehienak heterotrofoak dira, Plantae erresuma, berriz, ia erabat autotrofoa da, landare mikoheterotrofoak izan ezik. Azkenik, Archaea domeinua izugarri aldatzen da funtzio metabolikoei dagokienez, eta heterotrofia metodo asko ditu.
Jakina denez, izaki autotrofoek konposatu inorganikoetatik abiatuta (CO, HO, NO...) molekula organiko sinpleak sortzen dituzte: monosakaridoak, glizerol eta gantz-azidoak, eta aminoazidoak.
Izaki heterotrofoek, aldiz, ezin dute molekula organiko simplerik sortu. Heterotrofoen prozesu anabolikoak, beraz, dietarekin hartzen dituzten molekula organiko sinpleetatik abiatzen dira, ondoren molekula organiko konplexuak sortzeko
Sarraskijale
Zoologian sarraskijale deritze animalia eta landare hilez elikatzen diren animaliei. Sarraskijaleak oso garrantzitsuak dira ekosistemen zikloak bete daitezen, animalia eta landareen gorpuak desintegratzen dituztelako. Sarraskijaleek utzitako arrastoak izaki deskonposatzaileek erabiliko dituzte.
Sarraskijale ezagunak dira putreak, kakalardo batzuk, euli batzuk edo mapatxeak. Normalean ehizatzen duten haragijale handiak sarraskijale bihurtzen dira aukera dutenean, hiena edo lehoien kasuan adibidez.
Euskal Herriko natura parkeak
Natura parkea babestutako natura ingurune batzuei ematen zaien izendapena da, lege-esparru jakin batean babes neurri batzuekin zaintzen den eremua. Euskal Herrian Nafarroako Foru Erkidegoko eta Euskal Autonomia Erkidegoko legedietan badira natura parkeak, eta bi esparruetan, ohiko administrazio dokumentazioan parke natural deitu izan zaie euskaraz.
Frantziako legedian ere bada natura parkerik, baina ez dago halakorik Ipar Euskal Herrian.
Euskal Herriko natura parkeak hauexek ditugu, herrialdeka:
Mahasti
Mahastia mahatsondoak landatuta dauden lursaila da.
Ardoa egiteko mahats-sailak lehorrekoak izan ohi dira, eta jatorrizko deitura batzuetan debekatuta dago ureztatzea. Mahats-mahatsak andui baxuan landatu ohi ziren, bata bestetik nahiko bereizita (bi metro edo gehiago landare artean). Gaur egun, sarriago landatzen dira errenkadak, landare-sarearekin, baina Mantxan mahatsondoaren andui-landaketa oso ohikoa da oraindik ere. Mahaiko mahatsak normalean mahats-parrean edo beste gidatze-sistemaren batekin landatzen dira eta ureztatu egiten dira.
Agroekologia
Agroekologia, nekazaritza-eredua (maneiua eta teknika) bere osotasunean ulertzen duen kontzeptu zabala da; dimentsio ekologikoa, sozioekonomikoa, soziopolitikoa eta kulturala kontutan hartzen dituena.
Agroekologiaren nekazaritza-eredua BIO-EKOLOGIKOA izan behar du. Eta gainera, beste zenbait irizpide kontutan hartu behar ditu:
Euskal Herriko naturagune babestuak
Euskal Herriko naturagune babestuak izendatzeko eta zaintzeko prozedurak lurralde eta estatu bakoitzeko araudi eta legeetan ezarrita daude, hots, ez dira berdinak Euskal Herri osoan.
Pirinio Atlantikoetako prefekturak zenbait toki ditu sailkatuak Europar Batasuneko Natura 2000 sarearen barruan, eta ondorengo hauek Euskal Herrian daude:
Nafarroa Garaian naturagune babestuen sare bat dago, hainbat esparruz osatua.
Hiru dira, eta guztira 487 hektarea dituzte:
38 dira, eta guztira 9.171 hektarea dituzte.
28 dira, eta guztira 931 hektarea dituzte.
13 dira, eta guztira 71.805 hektarea dituzte.
14 dira, eta guztira 2.815 hektarea dituzte.
Nafarroako Foru Erkidegoko administrazioan, "parke naturalak" deritzete, eta PN siglarekin adierazi ohi dira euskarazko administrazio dokumentazioan. Hiru dira:
Era bateko edo besteko babesa dute, halaber, ondoren aipatuko ditugun beste izendapenetako edozein duten hainbat eremuk. Parentesi artean, euskarazko administrazio dokumentazioan dituzten siglak.
Euskal Autonomia Erkidegoan Natura Babesteko Legea (16/1994 Legea, ekainaren 30ekoa) dago indarrean eta honek hiru motako esparruak izendatzen ditu: Natura parkeak, biotopo babestuak eta zuhaitz bereziak. Horiez gain, Urdaibaiko Biosferaren Erreserbak lege propio baten bidez du ziurtatua babesa.
Legeak honako parke naturalak ditu izendatuak:
Oinarrizko legerian natur erreserba, natur monumentu edota paisaia babestu izena hartu duten natur espazioak dira. Bost eremuk jaso dute izendapen hau.
Zuhaitz bakoitzaren berezitasunak kontuan izanda, Euskal Autonomia Erkidegoan izendatuta dauden zuhaitz apartekoak 25 dira.
Urdaibaiko Biosfera-Gebenaldea Babestu eta Antolatzeari buruzko uztailaren 6ko 5/1989 Legeak ezarri zuen natura-gune babestu hau. Biosfera-Gebenaldea edo Biosferaren Erreserba (sarriago) erabili izan da administrazio dokumentazioan euskaraz eremu hau izendatzeko.
Badira beste era bateko babesa duten inguruneak, Lau Haizeta parkea esaterako.
Babes berezia merezi dute, biodibertsitate aberatsa daukatelako hainbat hezegunek.
Une honetan bost dira modu batez edo bestez babestutako zonaldeak:
Oraindik babes garbirik ez duten zonaldeak:
Babes inguru hauek legalki figura hauen bitartez daude babestuta:
Euri azido
Euri azidoa ohikoa baino azidoagoa den euria da. Kalteak sortzen ditu landare, uretako animalia eta eraikinetan. Euri azidoa zibilizazio industrialaren eraginez gertatzen da gehienbat, horrek eginiko sufre eta nitrogeno isuriengatik, eguratsean nahastean azidoa sortzen baita. Arazoa konpondu nahian, azken urteotan gobernu askok gas isuri horiek gutxitzeko legeak egin dituzte.
"Euri azidoak" nahaste bustiari (euri, elur, lanbroa...) eta lehorrari (partikula eta gas azidifikatzaileak) egiten dio erreferentzia. Ur destilatuak pH 7 neutroa du. PH txikiagoa duten likidoei azidoak esaten zaie eta handiagoa dutenei alkalinoak. Euri "garbiak" edo kutsadurarik gabekoak ez dute 5.7 baino pH txikiagorik orokorrean hau karbono dioxidoak eragiten du, urarekin azido karbonikoa sortuz.
Azido karbonikoa ionizatzen da hidronioa eta hidrogeno karbonato ioiak emanez.
Euri azidoa, zentral termikoek eta ibilgailuek sortutakoa da batez ere. Hauek erregai fosilak erretzean, tximinietatik edo ihesbideetatik, batez ere sufre eta nitrogeno oxidoa atmosferara isurtzen dituzte. Poluitzaile hauetako zati bat lurreratu egiten da eta beste zatia aireak eramaten ditu, ur-lurrinaz konbinatu eta azidoak sortuz.
Bi mekanismo daude SO atmosferan SOra oxidatzeko:
Mekanismo biak atmosferako kutsatzaileen bidez katalizatuta daude.
Atmosferako ur lurrunekin erreakzioa egiten dutenean, SO eta NO emisioek HSO4 eta HNO sortzen dute, hurrenez hurren, eta lurrera eta izaki bizidunen gainera erortzen dira. Konposatu horiek atmosferan higitzen dira aerosol moduan, eta gas forman lurrean edo uretan ezartzen direnean (ezarpen lehorra), ekosistemak azidotzen dituzte.
Gas kutsatzaileak mugitzen ari diren eguratseko aire masetan sartzen direnean, sortutako lekutik ehunka kilometrora eror daitezke kaltea bertan eraginez. Orokorrean tximiniak oso altuak izaten direnez, hauek botatako gasak lainoek harrapatzen dituzte. Laino hauek haizearen eraginez mugitu egiten dira eta handik bizpahiru egunera euri kutsatua botatzen dute.
Euri normalak berez badauka azidotasun gradu bat, bertan azido karbonikoa sortzen delako airearen karbono dioxidoa jausten den urarekin disolbatzen denean. Bere pH 5 eta 6 artean egoten da normalean. Baina substantzia azidifikatzaile hauengatik kutsaturiko zonaldetan ordea, euriak dituen pH balioak 3 eta 4 artean egon daitezke eta laino azidoa gertatzen den zonaldeetan pH-a 2.3 baliora ere hel daiteke; hauek limoi zukuaren edo ozpinaren antzeko balioak dira.
XVII. mendean John Evelyn idazle eta lorezainak hiriko aire azido eta kutsatuak marmolean eta kareharrian egindako efektu korrosiboak antzeman zituen, horietatik azpimarratuz Arundeleko Marmolak. Industria Iraultzatik sufre dioxidoaren eta nitrogeno dioxidoaren emisioak handitu ziren. Haizea zela eta, zonalde industrialetatik gainerako lurraldetara zabaldu zen kutsadura eta horrekin euri azidoaren arrazoi diren gasak. 1852an, Robert Angus Smith kimikari eskoziarra lehena izan zen euri azidoaren eta poluzioaren arteko harremana erakusten, Manchesterren, Ingalaterran.
Euri azidoa garai hartan aurkitu arren, 1960ko hamarkada arte ez ziren hasi zientzialariak fenomenoa aztertzen. Ikerketak eta salaketak Europako iparraldeko herrialdeetatik hasi ziren, haiek baitziren kalte gehien jasaten zutenak.
Lurralde industrializatuetan euriaren eta lurrunaren pH-a neurtzean 2,4koak eta baxuagoak aurkitu izan dira. Hau arazo nabarmena da Txinan eta Errusian, baita inguruko lurraldeetan ere. Leku horietan sulfuroak dituzten ikatzak erretzen dituzte bero eta elektrizitatea sortzeko.
Euri azidoaren arazoa populazioaren handipenarekin eta industriaren hedapenarekin erlazionatua egoteaz gain, planeta osoaren zehar zabaldu da. Leku zehatzetako poluzioa txikitzeko erabiltzen diren tximiniek ("smokestacks") euri azidoa hedatzen dute gasak atmosfera osoaren zehar askatzen baitituzte. Hala, sorlekutik urrun dagoen leku batean erortzen ahal da euria. Askotan zona menditsuak izaten dira, mendien altuera dela eta. Horren adibide da Eskandinavian isurtzen den euria, pH baxukoa dena (azidoa).
1972an lehenbiziko aldiz euri azidoak suposatzen zuen arazoa planteatu zen Nazio Batuen Konferentzian, Stockholmen. Bilkura horren helburua kontaminazioaren arazoak planteatzea zen. Suediako gobernuak poluzioari buruzko informe zabala aurkeztu zuen, zeinetan azaltzen zen urrun zeuden herrialdeetatik haizearen bidez sufre kontzentrazio altuak eramaten zirela haien lurretara, horiek gero prezipitatzen zirelarik. Konposatu oxidatu horien iturriak Britania Handiko planta termikoak ziren. Kutsadura horrek ekosistema nordikoak izorratzen zituela azaldu zuten, azido sulfuriko kantitate handiko euriak eta elurrak hango laku eta uretan erortzen baitziren.
Azidifikazioa sortzen duen gas garrantzitsuena sulfuro dioxidoa (SO2) da. Bestalde nitrogeno oxidoak oxidatu egiten dira azido nitrikoa sortuz eta hauek garrantzia gehiago dute gaur egun sulfuro konposatuek duten kontrol zorrotzengatik.
Naturan sortzen den fenomeno nagusia sumendien gas isuriak dira, hauek oso azidoak diren lainoak sortzen dituztelako 2pH-ra iritsi izan diren euriak sortuz eta sumendi ondoko biztanle eta ekosistemari erasotzen diotenak. Gainera izaki bizidun batzuek ere konposatu sulfurikoak isurtzen dituzte, eta hauek gehien bat ozeanoetan sortzen direlarik, konposatua dimetil sulfida da.
Azido nitrikoa duen euria garrantzi haundia du ekosistemetan, nitrogeno oro isurtzen delako lurrazalean landareek behar dutena asetuz.
Konifera basoek ere lur nahiko azidoak izaten dituzte, baina hau ez da euri azidoari esleitu behar, baso hauek naturalki azidoak dira, beren hostoen azal aldaketak azidoak diren substantziak jalkitzen dituelako.
Lehen esan bezala sulfuroa eta nitrogeno konposatuak dira euri azidoa sortzearen erantzule nagusiak; eta guk, gizakiok, hauek behin eta berriro atmosferara askatzen ditugu ibilgailuek, fabrikek, zentral elektrikoek, etab. sortzen dituztelako, batez ere erregai fosilak erabiltzen direnean eta hare gehiago ikatz minerala. Gas hauek ehunka kilometroz mugitu daitezke atmosferan zehar azido bilakatu eta jariatu baino lehen.
Antzina fabriken tximinia txikiek arazo ugari ekarri zituzten hirietara (ikusi Londres XX. mendearen hasieran) eta hori ekiditeko tximiniak luzatu ziren baina hauek askatutako konposatuek altuago askatzen direnez urrutiago eraman daitezke kutsadura zabalduz.
Erregaien errekuntzan sulfuro dioxidoa eta oxido nitrikoa sortzen dira, hauek azido sulfurikoan eta azido nitrikoan bilakatuz.
Gas fasean sulfuro dioxidoa oxidatu egiten da.
Ondoren uraren presentziak azido sulfurikora aldaratzen du azkar.
Nitrogeno dioxidoak hidroxido batekin erreakzionatzen du azido nitrikoa emanez
Hodeiak daudenean SO bizkorrago galtzen da eta ezin da gas fasearekin bakarrik azaldu. Hau hodeietan dagoen ur tantek sortzen duten erreakzioarekin azaltzen da.
Sulfuro dioxidoa uretan disolbatzen da, eta ondoren hidrolisia egiten da oreka erreakzio batzuekin:
HSO ⇌ H + SO
Honek uretan azidotasuna edukitzea eragiten du sulfito ioia edukiz.
Sulfuroa oxidazioa duten erreakzio ugari daude, garrantzitsuenak ozonoarekin, hidrogeno peroxidoarekin (ur oxigenatua) eta oxigenoarekin (burdinak eta manganesoak katalizatzen dituzte, hauek ur tantetan egonda) direlarik.
Gaur egun azido nitrikoak ematen ditu arazo gehienak euri azidoaren kasuan. Batez ere estatu orok euren legislazioan sufre konposatuen kontrola bermatu zutelako, baina nitrogeno konposatuen kontrola ez, eta honek azken urteetan %70-ean gutxitu den sufre euri azidoaren orden, azido nitrikozko euriak ez dira hainbeste jaitsi (%30 besterik).
North Carolina State University Raleighen dagoen unibertistate batek egindako ikerkuntza batzuen ondorioz ikusi da azido nitrikozko euriak zuhaitz batzuen hotzaren tolerantzia jaitsi dela. Honek ondorio haundiak izan ditzake, zuhaitz horiek ekosistema hotzean bizi badira eta euren tolerantzia jaisten bada hil egindo dira denbora pasa ahala.
Bestalde azido nitrikoak lurrean dagoen aluminioa askatzen du, eta hau intsektuentzako eta arrainentzako pozoitsua izaten da, gainera nitrogenoaren handipen honek espezie batzuen proliferazioa ekarriko du eta beste batzuen desagerpena.
Euri azidoa sortzen duen kutsadura iturria ez da kaltetzen dituen eremuetan bertan egoten beti, gasak hara eta hona ibiltzen direlako atmosferan eta baldintza meteorologiko egokiak dauden edozein lekutan ezartzen direlako. Horregatik, kutsadura eragile gehien aireratzen duten herrialde industrializatuek kontuan hartu behar lukete beren jarduerek herrialde garatu gabeei ere eragiten dietela, eta, joera axolagabe horrekin, hango baliabide naturalak suntsitzen dituztela.
Euri azidoak hainbat ondorio izaten ditu eta garrantzitsua da hauen artean ezberdintzea:
Euri azidoa lurrazalean erortzean gizakien osasunean kalte egin dezaketen partikulak askatzen ditu. Partikula hauek biriketara iristen direnean arnas gaixotasunak sor ditzakete; hala nola, asma, bronquitis kronikoa, pneumonia eta beste batzuk gaixotasun kardiobaskularrak ere.
Ur ingurunetan lakuak dira ondorio larrienak jasaten dituztenak. Euriak utzitako azidoak errekek eta ibaiek eramaten dituzte. Ur horiek lakuetara isurtzen dira, eta hango animalia eta landaredia, kalteturik edo hilik geratzen dira.
Ekosistema hauetan, azidifikazioaren eragin kaltegarria guztiz frogaturik dago. Jatorri edo era honetako kutsaduraz konturatu ziren ikerlariak, 1960 eta 1970 urteen artean Suediako eta Norvegiako laku eta ibai ugarietako arrain eta anfibioen kantitatea murrizten ari zela era oso arin eta arriskutsu batean ohartuz lortu zuten. Honen ondorioz uretako animalia askoren ugalketa prozesua eraldatzen eta hondatzen da, espezie batzuk ezin baitira bizi pH 5.5 mailatik berako ur ingurunetan, batez ere hainbat izokin eta amuarrain. Euri azido honen eragina askoz nabarmenagoa da gainera harri ez karetsuko lurraldetako lakuetan, lurraldea karetsua denean, ioi alkalinoak ugariak dira lurrean eta neurri handian azidifikazioa neutralizatzen dute. Baina harriak granitoan edo kantoietan urriak diren azidoak direnean, lakuak eta ibaiak jasaten duten eragin kaltegarria askoz nabarmenagoa da ezarpen azidoen aurrean, hau ezin delako neutralizatua izan lurraren konposizioagatik.
Bi modutan eragin dezake; zuzenean, arrainen odolaren kimika aldatuz edo hauen arrautzen garapena geldituz. Eta zeharka, arrain motak eta janari kantitatea murriztuz edo ingurumeneko solubilitatea handituz (adb. Aluminioa, toxikoa dena arrainentzat, eta merkurioa arrainak jangaitzak bihurtzen dituena).
Lehorrean, basoak dira kalteturik handienak. Zenbait lekutan zuhaitzek hostoak galtzen dituzte, eta, euri azidoak lurreko konposizioa aldatzen duenez, aurreko oreka apurtu egiten da. Lur azidoan hasitako zuhaitzak, izozte edo lehorte garaian ez dute behar adinako defentsarik. Ondorioz, ahulezia honen eraginez basoetan dauden birus, onddo edo intsektuen erasoz galtzeko posibilitatea besterik ez dute.
Landareengan eta beste zenbait lurrazaleko gorpuzkerengan duen eragina ez dago hain argi, baina susmatzen da deituriko “basoen hilketa”-ren, mundu osoko baso gainazal handienengan eragina duena, arrazoietariko bat dela hau. Era beran badirudi ere lurrazaleko ekosisteman kalteak sortzen dituela lurrazalean eragiten dituen aldaketak direla eta, baina hauen ikasketan jarraitu beharra dago, benetan dituen eraginak aztertu ahal izateko.
Basoaren hazkuntza eta lurzoruaren kimika motelak eta jarraiak direnez, ezin dira erraz frogatu. Hala eta guztiz ere, landareen ugalketa-fasean (polinizazioa, ernalkuntza eta hazien garapena) euri azidoari ahulak dira eta hauen ondorioak erraz azter daitezke.
Euri azidoa lurzoruko mantenugaiak isurtzen ditu; metal toxikoak askatzen ditu eta hostodun gainazalen kimika aldatzen du.
Euri azidoaren efektuak jasaten dituzten lekuak, lehen komentatu bezala, orokorrean altitude handiko mendiak-eta dauden lekuak dira baina lur sentikorretan (euriaren azidotasuna neutralizatu ezin dituzten lurrak) ere efektu latzak dituzte, hala, Europan Poloniatik Eskandinaviaraino efektuak ikus ditzakegu, baita EEBBko ekialdean, Kanadako hego-ekialdean, Taiwanen eta Txinako hego-ekialdean ere. Baita ere industrializaziotu gabeko eremuetan; hala nola, Txinatik urruti dauden lekuetan non ikatza berogailurako, sukalderako eta ur garbiketarako erabiltzen den, edo Afrikako zonalde batzuetan ezen zuhaixkak erretzen diren larreak hazteko eta efektu berdinak dituzte.
Euri azidoak gizakien etxebizitzei ere kalte eragiten die, margoetako eta eraikuntzetako materialak ukituz, ondorioz kaltetu ez ezik
apurtu ditzakeelako. Arnastutako hautsak, gasak eta partikulak substantzia kantzerigenoak izan daitezke.
Metal (adibidez brontzea) eta eraikuntzen korrosioa da euri azidoak sorturiko beste kalteetariko bat. Airearekin kontaktuan dauden artelanak eta eraikuntzak gero eta abiadura handiagoarekin desegiten ari dira, industralizazioa baino lehenagoko degradazio-maila ikusita, eta hau bereziki atmosferara gero eta sufre eta nitrogeno (azidotasunaren eragile) gehiago isurtzen delako gertatzen da.
Atenaseko Akropolia azken 30 urtetan arras kaltetua izan da, eta horrekin batera antzeko materialekin egindako espainiar eta italiar altxor artistikoak. Bitxia da kontutan hartzen badugu orain arte, zaharrak izan arren, ongi kontserbatu direla.
Orokorrean, airearekin kontaktuan eta isuritako konposatu azidoekin erreakzionatzen ahal duten materialez egindako eraikuntza edo artelan guztiak kaltetuak izan daitezke.
Zientzialariek SO eta NO bolumena erreduzitzeko hainbat modu aurkitu dituzte. Bihurgailu katalitikoak SO eta NO ezabatzeko eta plasma teknologia gas toxikoak bereizteko (NO, SO, CO, CO, merkurio lurruna eta konposatu organiko lurrunkorrak diren konposatuak degradatzeko).
Industriak zenbait teknika garatu ditu ingurumenaren babeserako eta era berean zenbait disposizio legal eta nazioarteko hitzarmenak sortu dira produktu arriskutsu eta erasokorren kontzentrazioak kontrolatzeko. Era honetan, enpresa asko teknologia berri hauek aplikatzen ari dira eta baimenduriko emisio mailen azpitik dihardute.
Espainian, industrializazioaren eta kontsumo energetikoaren kontzentrazioaren ondoriozko efektuen ardurak, 1972ko ingurumen atmosferikoaren babeserako legea argitaratzea ekarri zuen. Honek aurrera pauso garrantzitsu bat suposatu zuen mugaz gaindiko eremuetan. Arazoa 1982ko Genevako hitzarmenean aztertu zen eta, ondoren, Helsinki 1985, Sofia 1988, Geneva 1991, Oslo 1994, Aarhus 1998ko ingurumenaren babeserako protokoloetan. Bertan teknologia oso kutsatzaileen eta zaharkituen erabilera debekatu zen.
Euri azidoaren ondoriozko arduretariko bat beraz, atmosferara isuritako nitrogeno eta sufre partikulak dira, azido sulfuriko eta azido nitriko tanta moduan bukatzen dutenak.
Hainbat neurri hartuz konpon daiteke euri azidoaren arazoa:
Ozono
Ozonoa (O) edo oxigeno peroxidoa hiru oxigeno atomok osatzen duten molekula da. Kolorerik ez du eta usain atsegina du. Erradiazio ultramorea behar da ozonoa sortu ahal izateko. Gainera karga elektriko negatiboa du.
Martinus van Marum fisikari herbeheretarrak aurkitu zuen 1781ean makina elektrostatikoekin lanean zebilenean. Gas ("ozono") usaina sumatu baitzuen. 1840ko maiatzean Christian Schönbein, Basileako Unibertsitateko kimikari alemaniarrak, ozono izena jarri zion.
Energia kantitate handiak oxigeno molekulekin kontaktuan sartzen direnean ozonoa sortzen da, hauek atomo bakarretan zatituko dira oxigeno molekulekin erreakzionatzeko. Katalizatzaile baten bidez erraztuko da erreakzioa eta ozono molekulak sortzen dira. Gas hau oso ezegonkorra da eta hirugarren oxigeno atomoak eskuarki ihes egiten du segundo batzuk pasatzen direnean.
Atmosferako ozono kantitate gehienak izpi ultramoreengatik sortzen dira, atmosferan sartzen direnak eta estratosferako altuera (10-50 km) erreakzio fotokimikoa sortzen dute.
Oxigenoaren formazioa landare-kopuruarekiko zuzenki proportzionala da funtzio klorofilikoaren eraginez. Landaretza handiena tropikoen artean dago; hots, Amazonia eta Asia hegoaldea, esaterako, baso zein landaretza ugari dutelako ezagunak dira.
Bestalde, eguzki-argiak gehien jotzen duen lekua ere tropikoen artekoa da. Beraz, ozono-kantitaterik handiena tropikoen arteko lurren gainean sortzen da.
Globo zundarekin atmosferan dagoen O kontzentrazioa neurtzen da, erradiazioa neurtzen duten sateliteekin. Lehenengo neurketak 1930an izan ziren Arosa estazio meteorologikoan, Suitzan. Kontzentrazio hauek Dobson unitateetan neurtzen dira non:
Tropikoen artean kontzentrazio normalena 250 eta 260 UD bitartekoa da, baina latitude handiagoetan kontzentrazioak 400 DU baino handiagoan izaten dira.
Eguzkitik Lurrera datozen uhin ultramoreek erredura larriak sorraraz ditzakete, eta azaleko minbiziaren arriskua handiagotu. Erradiazio hori Lurrera zuzenean helduko balitz, bizitza ezinezkoa izango litzateke gure planetan. Zorionez, estratosferan ozono geruza bat dugu, Eguzkitik datozen uhin ultramore kopurua handia desbideratzen du.
Azken urte hauetan ikusi ahal izan denez, ozono geruza hori mehetu egin da, eta zulo handi bat ere nabaritu zaio Antartikaren parean. Badirudi ozono geruza horren galera hegazkin supersonikoek eta CFC izeneko gaiek (kloro-fluoro-karbonatuak) eragiten dutela. Aerosol (esprai), hozkailu eta girogailuetan erabiltzen dira aipatutako substantzia horiek.
Estratosferako ozonoaren onurez gain,bestelakoaren abantailak aipagarriak dira zenbait adituren ustez. Adibidez, uren tratamenduan lanean ari den ikerlari-talde batek dioenez, ozonoak desinfektatzeaz gain, bakterioak hiltzen ditu eta birusak moteldu. Ez hori bakarrik, medikuntza arloan lanean ari diren hainbat zientzialariren arabera, odolean sartuz gero, zelulek oxigenoa garraiatzeko duten gaitasunak gora egiten du, eta, aldi berean, zeluletan egon daitezkeen birusak edo eta bakterioak hil ditzake. Odolaren zirkulazio-arazoetan, kolitis-kasuetan, minbizi mota batzuetan, fistuletan, azaleko infekzioetan, erreduretan, burmuineko odol-zirkulazioa handitzeko eta abarretan ozonoa erabiltzen da.
Kloroa baino garestiagoa izan arren, ura edateko on bihurtzeko erabiltzen da ozonoa. Dena den, oxidatzaile ahaltsua denez, kontuz erabiltzen ez bada arriskutsua izan daiteke. Baina uretara ozono gehiegi botaz gero arazoak sor ditzake: arnasbideetako eta biriketako narritadurak batez ere.
Ura edateko modukoa bihurtzeko erabiltzeaz gain, airea arazteko eta ur zikinek sortzen dituzten gasak garbitzeko ere erabiltzen da. Oxidatzailea denez, argizariak, olioak, irinak eta ehunak zuritzeko erabili izan da.
Ozono troposferikoa edo gainazaleko ozonoa troposferan dagoen ozonoa da, lurrazaletik eta 10km gorako geruzan dagoena. Oso oxidatzailea denez, gainazalak, eraikuntzak eta beste material batzuk kalte ditzake. Uztentzako, basoentzako eta landaretzarako, kaltegarria da bere emankortasun biologikoa gutxitzen baitu. Baina batez ere osasun publikoarentzat da kaltegarria, hainbat efektuak sortuz, hala nola, eztula, begi, lepo eta eztarrian sumindura edo birika kapazitatearen murrizpena %20an.
Hala ere, efektu hauek kontzentrazioaren arabera alda daitezke, eta baita, esposizio denbora eta norberaren sentsibilitatearen arabera. Biztanleriaren talde sentikorra, haurrak, zaharrak, arnasketa arazodun pertsonak eta ozonoaren eraginera oso sentikorrak diren pertsonak dira. Azken hauek biztanleriaren %10 osatzen dute.
K bitamina
K bitamina gizakiak behar duen bitaminatako bat da. Ezaugarri nagusia bitamina honen premien %50a hesteetako bakterio onuragarriek sortzea da. Ondorioz, gabezia ez-ohikoa izaten da. Beharren beste erdia (30-40 mg/eguneko) arrautza, gazta, gibela eta barazki berdeak (espinakak, ziazerbak...) dietan sartuz lortuko da.
Zerbaitek eraginda maila horretara iristen ez bada, gatzapenean izango dira arazoak, gatzapen-substantziak sortaraztea (protronbina, esaterako) baita bitamina honen egitekoa. Beraz, arrazoirik gabeko odoljarioak eta orbaintzeko zailtasuna duten zauriak dira gabeziaren sintomak. Hori zuzentzeko, lehenik arrazoiak ezagutu behar dira (hesteetako arazoren bat, elikatzeko ohitura desegokiak, …) eta, ondoren, horren arabera konponbidea ezarri.
K bitaminaren hiru mota daude: K, K eta K. K da zenbait janaritan dagoena, K hesteetako bakterioek ekoizten dutena eta K bitamina sintetikoa da.
Karbono dioxido
Karbono dioxidoa, karbono (IV) oxidoa, edo anhidrido karbonikoa konposatu kimiko bat da (formula kimikoa CO), molekula bakoitza karbono atomo batez eta honi kobalenteki lotutako bi oxigeno atomoz osatuta dagoena. Bere Lewis egitura O=C=O da, molekula linear ez-polarra da, nahiz eta lotura polarrak izan. Egoera estandarretan (1 atm, 25 ºC) usain eta kolorerik gabeko gas ez-errekorra da.
XVIII. mendean, Joseph Black kimikari eskoziarrak "aire egonkorra" deituriko gas bat aurkitu zuen, tuparri eta kareharrien desegituraketa kimikotik sortua.
Horren ondoren, Antoine Lavoisier kimikariak, kimika modernoaren oinarriak ezarri zituenak, erregaien inguruko esperimentu bat egitean, "aire egonkorraren" ezaugarri berberak zituen gas bat identifikatu zuen, eta horri karbono dioxido izena eman zion.
Karbono dioxidoa berotegi efektua sortzen duen gasetako bat da eta Lurrak tenperatura jakin eta bizigarri batean manten dezan laguntzen du, neurri batean bada, beti ere. Karbono dioxido barik, Lurra izotz bloke handi bat litzateke. Bestalde, karbono dioxido larregik berotegi efektua areagotu egiten du. Horren ondorioz, planetak beroketa orokorra jasan lezake.
Azken urteotan, karbono dioxidoaren kopurua asko emendatu da atmosferan eta horrek, hein handi batean, Lurraren beroketa areagotzen du.
Radon
Radona elementu kimiko bat da, Rn ikurra eta 86 zenbaki atomikoa dituena. Gas noble erradioaktiboa da, radioaren desintegrazioaren ondorioz sortzen dena. Gasik astunenetakoa da eta osasunerako arriskutsua da. Bere isotoporik egonkorrenak, Rn, 3,8 eguneko erdibizitza dauka eta erradioterapian erabiltzen da. Radonak etxe barruetako aire-kalitatean eragina duen kutsatzaile nabarmena da. Jatorri naturaleko gas hau etxeetan meta daiteke, eta birikako minbizi askoren eragile da.
Ernest Rutherford eta Robert Bowie Owensek aurkitu zuten 1899. urtean.
Tenperatura eta presio estandarretan, radona gas kolorgea da, baina izozte-puntutik behera hozten denean, fosforeszentzia distiratsua erakusten du, eta tenperatura jaitsi ahala hori kolorea hartzen du. Airea likidotzen den tenperaturatik behera, kolore laranja gorrixka dauka.
Plutonio
Plutonioa (Pu) elementu kimiko bat da, 94 zenbaki atomikoa duena. Metal erradioaktibo, toxikoa eta arrailkorra da. Plutonioaren isotoporik nabarmenena 24.100 urteko bizitza-erdia duen Pu-a da. Plutonioa ekoizteko, uranio naturala erabiltzen da. Isotoporik egonkorrena 80 milioi urteko bizitza-erdia duen Pu-a da, naturan oso kantitate txikietan ageri dena. Isotopo hori lurrazalean existitzen den atomorik astunena da, hau da, nukleoi gehien dituena.
1934an, Enrico Fermik eta Erromako Unibertsitateko zientzialari-talde batek esan zuten 94. elementua aurkitu zutela. Plutonioa, plutonio-238 isotopoa hain zuzen, lehen aldiz 1940ko abenduaren 14an ekoitzi eta isolatu zen, eta 1941eko otsailaren 23an identifikatu zen kimikoki.
Hasierako azterketatik hilabete gutxi batzuetara, plutonioaren oinarrizko kimika uranioaren antzekoa zela ikusi zen. 1942ko abuztuaren 18an, oso kantitate txikia isolatu eta lehen aldiz neurtu zen. 50 mg plutonio-239 ekoitzi ziren, uranioarekin eta fisioko produktuekin batera, eta 1 mg baino ez zen isolatu. Prozedura horri esker, kimikariek elementu berriaren masa atomikoa finkatzea lortu zuten.
Plutonio-239-aren propietate nuklearrak ere aztertu ziren; ikertzaileek ikusi zuten atomo bat neutroi batekin talka egiten duenean hautsi egiten dela, eta neutroi eta energia gehiago askatzen dituela. Prozesu horri fisio deritzo. Askatutako neutroiek beste plutonio-239 atomo batzuk jo ditzakete, eta horrela, kate-erreakzio nuklear azkar bat eragin. Erreakzio nuklear horrek hiri bat suntsitzeko adinako leherketa eragin dezake, masa kritikoa lortzeko behar adina plutonio-239 kontzentratzen bada.
Plutonioaren portaera anomaloa haren egitura elektronikoaren ondorio da. 6d eta 5f azpisistemen arteko energia-aldea oso txikia da. 5f geruzaren tamaina nahikoa da elektroiek sarearen barruan loturak eratzeko. Energia-mailak hurbil daudenez, energia baxuko elektroien konfigurazio ugari sortzen dira, energia-maila ia berdinak dituztenak. Hori dela eta, 5f7s eta 5f6d7 konfigurazioen arteko lehia gertatzen da, eta horrek portaera kimikoaren konplexutasuna eragiten du.
Plutonioak sei alotropo dauzka egoera normalean eta zazpigarren bat (zeta, ζ) presiopean; denek dauzkate energia-maila parekoak, baina dentsitate arras ezberdinak. Plutonioa oso sentikorra da tenperaturaren, presioaren edo egoera kimikoaren aldaketen aurrean, eta fase-trantsizioak gertatzen direnean bolumen-aldaketa dramatikoak jasaten ditu.
Plutonioak bost oxidazio-egoera erakusten ditu ur-disoluzioetan:
Plutonioa metal erradioaktibo aktinidoa da, eta haren isotopoa, plutonio-239-a, lehen mailako hiru isotopoetako bat da, uranio-233 eta uranio-235 isotopoekin batera; plutonio-241-a ere oso fisionagarria da. Fisionagarritzat hartzeko, isotopo baten atomoaren nukleoak gai izan behar du apurtzeko edo fisionatzeko mugimendu geldoko neutroi batekin talka egiten duenean, eta beste neutroi batzuk askatzeko, nukleo gehiago banatuz kate nuklearreko erreakzioari eusteko.
Fisioan, nukleoaren lotura-energiaren zati bat energia elektromagnetiko eta zinetiko kantitate handi modura askatzen da. Energia nuklear horren zati handi bat azkar bihurtzen da energia termiko.
Plutonioaren 20 isotopo erradioaktibo karakterizatu dira. Bizitza luzekoenak plutonio-244-a, plutonio-242-a eta plutonio-239-a dira, hurrenez hurren 80,8 milioi urteko, 373.300 urteko eta 24.110 urteko bizitza-erdia dutenak. Gainerako isotopo erradioaktibo guztiek 7.000 urtetik beherako bizitza-erdia dute. Plutonioak zortzi egoera metaegonkor ere baditu, baina guztiek dute segundo batetik beherako bizitza-erdia.
Plutonio-238 eta 239 isotopoak sintetizatzen dira gehien. Plutonio-239 isotopoa erreakzio honen bidez sintetizatzen da, uranioa (U) eta neutroiak (n) erabiliz, beta desintegrazioaren bidez (β-) eta neptunioa (Np) bitarteko substantzia gisa erabiliz:
</chem>
Plutonio-238 isotopoa sintetizatzeko, uranio-238-a bonbardatu egiten da deuteronekin (D, hidrogeno-nukleoa), erreakzio hau eragiteko:
\ce
Hirusta zuri
Hirusta zuria ("Trifolium repens") "Trifolium" generoko landare mota bat da, Europan, Iparraldeko Afrikan eta Mendebaldeko Asian hazten dena. Landare lekaduna da, lore zuriak dituena. Animalien elikagai gisa erabiltzeko landatzen da.
Hazkuntza moteleko landarea da, 10 eta 20 zentimetro arteko altuera har dezake. Hosto iraunkorra izaten du eta hirusta denez hiru foliolo borobil ditu. Berdeak dira eta marka zuri bat izaten dute. Ez dute ilerik.
Loreak zurixka izaten dira, batzutan tono arroxa argiak ere izaten dituzte. 1'5-2 cm-ko diametroa duten infloreszentziatan multzokatzen dira. Maiatza eta urria artean loratzen da.
Fruituak oso txikiak dira eta bihotz itxurako 3-4 hazi izaten dituzte barnean.
Lekariak oso garrantzitsuak dira Rhizobium generoko bakteria batzuekin sinbiosian aireko nitrogenoa nitrato eta nitrato bihurtzen baitute sustraietan eta substantzia horiek dira hain zuzen landarek elikatzeko behar dituztenak.
Hirusta gorri
Hirusta gorria edo sekula-belarra ("Trifolium pratense") "Trifolium" generoko landarea da. Landare lekaduna da. Lorea arrosa bizia izaten da eta ekaina eta urria artean loratzen da.
Berez Europan eta Asian hazten da, baina gaur ia mundu guztian dago zabalduta. Ganaduen elikaduran oso erabilia da.
Belardietan ugari hazten den belar iraunkorra, zurtoin tentea eta 20-26 cm inguru luze duena. Hiru-kiribizto eta hirusta-belar izenez ere ezagutzen da. Hosto txiki biribilak eta berdeak ditu, erdian orban zuri bat dutenak.
Loreak 12-15 mm-ko luzera dute, hodi itxurakoak dira eta bost petalo arroxa dituzte. Kaliza bost sepalok osatzen dute. Loreak 2-3 cm-ko diametria duten infloreszentziatan multzokaturik daude.
Fruitua leka batean eratzen da eta leka bakoitzak hazi bakarra izaten du. Bihotz forma izaten du eta oso txikia da.
Honen moduko lekariak oso garrantzitsuak dira Rhizobium generoko bakteria batzuekin sinbiosian aireko nitrogenoa nitrato eta nitrato bihurtzen baitute sustraietan eta gai horiek dira hain zuzen landarek elikatzeko behar dituztenak.
7 barietate daude:
Estepa
Estepa (, "step", "lurralde lau eta lehorra") belartza hedatsua da, landare xerofiloak dituena eta orokorrean zuhaitzik gabekoa. Eskualde horiek ozeanotik urrun egoten dira, prezipitazio txikiak jasotzen dituzte, eta tenperatura alde handia izaten dute udatik negura, eta baita egunetik gauera ere. Eurasiar estepa, Ordoki Handiak eta Panpa dira munduko esteparik zabalenak.
Estepak latitude ertainetan, klima kontinentala duten lekuetan, hedatzen dira, hots, ozeanoen eraginetik urruti geratzen diren eskualdeetan, kontinente handien erdialdean, edo mendilerro handien euri-itzaletan. Munduko estepa handien eta jarraiena Eurasiakoa da, Hungariako Ordoki Handitik Txinaraino iristen baita, iparraldean Siberiako taiga, eta hegoaldean Asiako basamortu handiak dituela. Neurriz hurrengoa Ipar Amerikako Arro Handian dago, Ordoki Handiak, Mexikotik Kanadara, eta hirugarrena Argentinako Panpa da. Horiez gain, estepa txikiagoak ere daude, Hegoafrikan edo Australian, esate baterako.
Klima mediterraneoko zenbait eskualdetan estepa subtropikalak agertzen dira, antzeko landaredi-egitura dutenak. Era horretako estepak ditugu, esate baterako, Europan (Siziliako erdialdea, Portugalgo hegoaldea, Espainiako erdi-ekialdea), Asian (Thar basamortua, Siriako basamortua), Australian (Musgrave mendiak), Ipar Amerikan (Nevada, Kaliforniako barnealdea, Texasko mendebaldea), Hego Amerikan (Txileko Norte Chico, Argentinako erdialdea), eta iparraldeko Afrikan.
Ozeanoetako epeltasunetik urrun, estepekoa da munduko klima muturrenekoa: neguak oso hotzak eta udak oso beroak izaten dira, eta egunetik gauera ere aldea handia izan daiteke. Esate baterako, Mongoliako estepan neguan maiz samar iristen dira -40 °C-ra (-58 °C-ko minimoa izan zuten 1976an), eta udan aise igarotzen da 40 graduz goiti: 80 graduko aldea. Horren negu hotz eta luzeekin, landareek 5-7 hilabete besterik ez dute garatzeko, eta horrek eragin handia du floran.
Muturreko tenperatura gutxi balitz, euri gutxi egin ohi du estepetan, 200 eta 700 litro artean, basoak garatzeko gutxiegi. Hori bai, gehiena udan botatzen du, landareek behar duten garaian, gainerakoan basamortua nagusituko bailitzateke. Dena den, aldizka lehorte gogorrak gertatzen dira, urtetik urtera prezipitazioak nabarmen aldatzen baitira; lehorte horien ondorioz, are zailagoa da estepetan bizirik irautea.
Estepetako lurzoruak sakonak eta materia organiko askokoak izan ohi dira, nekazaritzarako aproposak. Askotan loess metakinak dira lur hauen jatorri. Ingurunea zenbat eta idorragoa izan, lurzoruan orduan eta materia organiko gutxiago eta kare gehiago izan ohi da, eta pH basikoagoa. Lur azpiko uren maila gertu den lekuetan, berriz, lurzoru gaziak izaten dira, ura lurruntzean lur azalean geratzen baita disolbaturik zegoen gatza. Hortaz, mota askotako lurrak aurkitzen ahal dira zabaldiotan.
Estepetan landare belarkarak dira nagusi, eta zuhaitzik apenas ageri da, ez bada ibai-ertzeetan. Belarren artean gramineoak dira ugarienak, baina konposatuak, lekadunak eta beste talde askotakoak ere ugariak dira, eta udaberrian 60 espeziez goiti lora daitezke zenbait estepatan. Belar gehienek sustrai sakonak dituzte ura ahalik eta hobekien aprobetxatzeko. Basoen eta basamortuen artean kokatzen dira, eta beren egiturak gradazio hori ere islatzen du: zenbat eta klima hezeagoa izan, larredi trinkoagoak eta garaiagoak dira. Horrela, baso epelen mugetan bi metroko altuera duten belardi sarriak hazten dira, eta beste muturrean, berriz, zentimetro gutxiko belarrak eta sastraka bakanak besterik ez.
Urtetik urtera asko alda daiteke eguraldia eta, ondorioz, leku bateko landaredia ere nabarmen aldatzen ahal da. Lurrean makina bat hazi eta erraboil egoten dira sorraldian, eta unean uneko baldintzen arabera batzuk edo besteak hozitzen dira; ondorioz, paisaia etengabe aldatzen da. Prezipitazioekin batera, estepen emankortasuna ere aldatu egiten da leku batetik bestera, baina, batez beste, urteko eta metro karratuko 500 gramo materia organiko inguru ekoitzi ohi dira. Ekoizpen horren erdia baino gehiago sustraietara bideratzen da, hor biomasa handia behar baita negua igarotzeko eta udan ura eskuratzeko. Aipatu dugun ekoizpena baso epeletakoaren erdia baino gutxiagokoa den arren, gehiena belarra da, eta basoetan, berriz, gehiena zura izaten da. Hortaz, herbiboroek askoz bazka gehiago izaten dute, eta ugariagoak dira estepetan basoetan baino.
Mota guztietako herbiboroak aurkitzen dira, matxinsaltoa bezalako intsektuetatik bisonteen gisako herbiboro handietara. Horietako batzuek udan bakarrik jarduten dute, eta negua lozorroan edo arrautzetan igarotzen dute; beste batzuek neguan latitude egokiagoetara migratzen dute; eta beste batzuk, berriz, urte osoa estepan emateko gai dira. Eta, nola ez, harrapakinak dauden tokian harrapariak ere ugariak dira, intsektu, narrasti, hegazti eta ugaztunak.
Herbiboroek eta suteek sekulako eragina dute estepen dinamikan. Uda-amaieran belar gehienak ihartu egiten direnez, tximistek su asko pizten dituzte. Suteok azalera handiak erre ditzakete, baina belar gehienei kalte gutxi egiten diete, horien kimuak lurpean babesten baitira. Aitzitik, zuhaitzen adamuskak kiskali egiten direnez, suak basoaren hedapena eragozten du. Antzeko eragina dute herbiboro handiek, kimuak janez eta hankapetuz baso-mugak atzeratzen baitituzte. Horrenbestez, ehiztarien erruz herbiboroak desagertu diren toki askotan basoak lekua kendu die larreei, eta artzaintza gailendu denetan, berriz, basoak atzera egin du.
Landareak ez ezik, estepetako animalia gehienak ere suteei aurre egiteko moldatuta daude: asko lurpean ezkutatzen dira, beste batzuek suaren aurrean ihes egiten dute eta, azkenik, ornogabe askok sua jasan dezaketen arrautzak edo erresistentzia-faseak dituzte. Kaltegarriagoa izan daiteke neguan elur-lapasta zopatzen duen giro epelaren ondoren hotzaldi luze bat etortzea, orduan elur hezea izoztu egiten baita, eta goseak herbiboro handi asko hiltzen baitu, hormapeko belarra ahoratu ezinik.
Ekosistema gehienetan bezala, landareak dira ekoizle garrantzitsuenak. Zuhaitzik ezean, landare belarkarak eta sastraka txikiak dira nagusi. Belarren artean gramineoak dira ugarien, herbiboroen presioari aurre egiteko ezin hobeki moldatu baitira. Beste landare askok ez bezala, gramineoek kimuak eta hazkunderako ehunak lurpean babesten dituzte eta, hostoak jaten badizkiete ere, laster batean hosto berriak garatzeko gai dira, sustraietan metatutako erreserbei esker. Beste zenbait gramineo (espartzua, adibidez) jateko oso eskasak dira, hostoetan silizezko kristalak baitituzte. Kristal horiek ezin dira digeritu eta, gainera, herbiboroen hortzak gastatzen dituzte. Gramineoez gain, landare konposatu eta lekadun asko dago estepetan. Gainera, larredi hezeenetan urteroko espezie ugari dago, baina, leku gogorrenetan udaberria hotza eta idorra denez, ez dute aukerarik izaten, eta sastrakak gailentzen dira.
Ornogabeak ere oso ugariak izaten dira. Tximeleta, erle eta liztor batzuk landareentzako ezinbesteko polinizatzaileak dira. Beste asko herbiboroak dira, eta horien artean matxinsaltoak ikusten dira gehien. Azkenik, harrapari ugari izan ohi da, armiarma, kakalardo edo sorgin-orratz. Baina ikusten diren ornogabe horiez gain, beste askoz gehiago, herbiboro, karniboro eta detritiboroak, lurpean bizi dira, bertan baitago landareen biomasa eta ekoizpenik handiena. Detritiboro ezagunenak zizareak izan daitezke, baina nematodoak, intsektu kolenboloak edo akaro oribatidoak, ikusten zailagoak izan arren, ikaragarri dentsitate altuetan ageri dira. Dena den, larreetako bereizgarria den ornogabe-taldea aukeratzekotan, koprofago edo gorotz-jaleak hartu beharko genituzke. Izan ere, ungulatu handiak hain ugariak direnez, estepa osoa kakaztuta geratzen da. Koprofago-espezie ugari dira, baina horien artean kakalardoak eta euliak dira nagusi, eta gorotzetan dauden mantenugaiak birziklatzeko garrantzi handia dute.
Bestalde, estepako hegazti ugari dago. Alde batetik, txori graniboro txikiak ditugu, gehienak kolore arrekoak, eta bereizten nahiko zailak: hegatxabalak, kutturlioak, pirripioak eta abar. Zuhaitzik ez denez, habia lurrean egin ohi dute, eta lurraldea markatzeko kantua sastraka baten puntatik edo, maizago, hegan ari direla egiten dute. Horrela, hegatxabalak minutuak pasa ditzake kantuan, biraka hegan ari den bitartean. Espezie handixeagoak dira galeperrak, eperrak, gangak, eta hainbat usapal. Hegazti handien artean kurriloak, basoiloak edo, Hego Amerikan, ñanduak ditugu. Estepako harrapari tipikoenak, berriz, mirotzak dira. Horiek hegakera azkarra dute, belarra ia ukituan, eta izututa hegatzen diren txoriak harrapatzen zeharo iaioak dira. Harrapari handiagoak ere badira, noski, hala nola zapelatzak edo estepa-arranoak, ugaztun txikiak harrapatzen dituztenak, eta saiak, batez ere herbiboro handien gorpuak baliatzen dituztenak.
Estepetan ohikoak diren hegazti horiez gain, beste espezie ugari ere badago. Alde batetik, erroia eta )mika ditugu, nonahi moldatzen diren oportunistak; bestetik, tundrako espezie ugari (elur-hontza, esate baterako) estepetan ere bizi dira, ziur aski bi ekosistema horien egitura antzekoa delako; eta nola ez, klima idorra izan arren, zabaldi handi horietan badira ibaiak eta putzuak ere, eta horien inguruan makina bat antzara, ahate eta zangoluze bizi da.
Ugaztunei dagokienez, herbiboroen dentsitatea eta dibertsitatea oso handiak dira estepetan. Bi talde dira ugarienak: lurpean ezkutatzen diren karraskariak eta hausnartzaile handiak. Lehen taldean hainbat sagu espezie, pikak ("Ochotona"), lur-urtxintxak ("Spermophilus"), larre-txakurrak ("Cynomys") eta marmotak ditugu. Bigarren taldean, Eurasiako saiga antilopea eta Mongoliako gazela, Ipar Amerikako bisontea eta "Antilocapra americana", edo Hego Amerikako guanakoa daude.
Horiek guztiak garai batean kopuru ikaragarrietan biltzen ziren, eta euriekin batera migratzen zuten. Milaka kilometroko ibilaldiak egiten zituzten urtean zehar. Egun, ordea, beren habitat gehiena nekazaritzarako eraldatu da, geratzen diren larreak hesiz beteta daude eta ehiztarien presioa handia da. Horren eraginez, herbiboroen dentsitateak asko egin du behera. Izan ere, apenas geratzen dira estepa onak munduan. Mongoliako ekialdea da salbuespenetako bat, eta han oraindik gazelak 50.000 burutik gorako taldetan biltzen dira migrazio-garaian. Nola ez, ungulatu-talde horien atzetik harrapariak ere ibiltzen dira, bereziki otsoak eta koioteak.
Esan bezala, ugaztun txiki gehienak lurpean ezkutatzen dira. Batzuk (sagu gehienak eta pikak) urte osoan esna egoten dira, eta negu gogorrari aurre egiteko udan bazka pilatu behar izaten dute. Hala ere, espezie haien populazioek gorabehera handiak izaten dituzte, negu eta jasa gogorrek animalia asko hiltzen baitituzte. Beste ugaztun txiki askok, lur-urtxintxak eta marmotak bereziki, negua lozorroan igarotzen dute. Horiek belar motzeko estepan soilik bizi dira, harrapariak urrutitik bistatu ahal izateko, normalean ahaidez osatutako kolonia txikietan. Larre-txakurrek, berriz, kolonia erraldoiak era ditzakete: Texasen 40 milioi larre-txakurreko kolonia bat izan omen zen, 60.000 kilometro koadroko azalera hartzen zuena. Galeria-sistema oso konplexuak eratzen dituzte, ikusten diren sarrerez gain, ezkutuko zenbait irteerarekin. Sarreren inguruan pezoi bat eratzen dute, zuloa putzu bihur ez dadin.
Gizakiak betidanik izan du eragina estepetan. Pleistozenoko glaziazioetan, klima idorragoa izaki, estepek lehorraldearen ia erdia estali zuten, eta garai hartako jende gehiena estepetako fauna handia ehizatzetik bizi izan zen. Horrela, hainbat zaldi eta bisonte espezie suntsitu ziren azken glaziazioaren ondorengo aldaketa klimatikoekin, baina ziurrenik ehiztarien erruz, neurri batean bederen. Neolitoan, berriz, nekazaritza eta abeltzantza munduko zenbait lekutan bateratsu sortu ziren, eta ia beti estepen inguruan. Klimak, nonbait, eragin zuen janariak bermatzeko sistema horien sorreran.
Eurasiako estepan beste aldaketa oso garrantzitsu bat zaldia heztea izan zen, horrek ehizarako gaitasuna izugarri emendatu baitzuen. Hain zuzen, Asiako estepetako biztanleek, nahiz eta teknologikoki oso aurreratuta ez egon, Mundu Zaharreko zibilizazio handiak kolokan jarri zituzten milaka urtetan. Gogoratu, bestela, hunoek erromatarrei pasarazitakoak, edo magyarrek ekialdeko Europan lortu zuten indarra. Munduan inoiz existitu den inperiorik zabalena ez zen erromatarrena edo txinatarrena izan, Gengis Khanen ondorengo mongolena baizik. Horrek agerian uzten du hain xumeak diruditen aurrerakuntzak (zaldia eta uztaia) zeinen garrantzitsuak izan ziren.
Dena den, estepentzat Atila baino kaltegarriagoak izan ziren nekazariak. Izan ere, estepa hezeetan bederen, lurra nekazaritzarako bikaina izaten da, eta egun gehienak galsoro edo artasoro bilakatu dira. Eskualde idorragoetan, berriz, abeltzaintza izan da jarduera nagusia, eta horrek maiz arazo handiak ekarri ditu, larreak gehiegi ustiatu baitira. Kontuan har dezagun estepetako hausnartzaile gehienak migratzaileak direla, eta aziendak beti leku berean edukiz gero, lurra galtzeko arrisku handia izaten dela. Asiako hainbat estepa, Estatu Batuetako mendebaldeko asko eta Hegoafrikako gehienak gehiegi ustiatuta daude, Bardeako lur elkorren antzera. Kalte larriak gertatzen dira, halaber, hesien erruz, basafaunaren mugikortasuna asko murrizten baitute; izan ere, une latzetan babesgune egokiak aurkitzea ezinezkoa baita ugaztun handientzat.
Bestalde, zenbait lekutan larre berriak sortu dira, basoak mozteari eta su edo aziendei esker. Horietako asko ditugu, esate baterako, Euskal Herrian, eta batzuetan mendeak daramatzate egoera bertsuan. Izan ere, suari, aziendari eta segari esker estepa naturaletako dinamika isla daitek, eta, gorotza zabalduz, emankortasun handia lor daiteke. Larre artifizial horiek estepekin duten antzaren seinalerik argiena da horietan estepetako bizidun ugari aurkitzen ahal direla. Noski, ugaztun basati handirik ez da bertan bizi, eskala handiko migrazioak ezinezkoak baitira. Baina soroetako hegazti, karraskari eta ornogabe asko estepetan oso ohikoak dira.
Penizilina
Penizilina bakterioek sortutako infekzioak tratatzeko erabiltzen den antibiotiko betalaktamikoa da. Penizilina gehienak azido 6-aminopenizilanikoaren deribatuak dira eta euren artean duten desberdintasuna amino taldeari lotutako albo katean datza.
Antibiotiko betalaktamiko hau, Alexander Fleming mediku eskoziarrak aurkitu zuen 1928an. Aurkitutako lehen antibiotikoa izan zen. "Penicillium notatum" izeneko onddoak sortzen du penizilina era naturalean.
Fleming-en aurkikuntza kasualitatearen ondoriotzat jotzen da. Mediku eskoziarra "Staphylococcus aureus" bakterioarekin lanean zebilen. Ustekabean, "Penicillium notatum" lizunaz bere kultibo bakteriarrak kutsatu zirenean, "Staphylococcus" ez zela hazten ohartu zen. Ondorioz, onddoak bakterioaren hazkuntza galarazten zuen substantzia bat ekoiztu behar zuela ondorioztatu zuen Fleming-ek .
Urte batzuk beranduago Howard Florey eta Ernst Boris Chain ikertzaileek penizilina purifikatzea lortu zuten. Purifikatu ondoren laborategiko saguen gaixotasun infekziosoak osatzeko gaitasuna zuela ikusi zuten, eta hortik abiatuta 1940 urtearen inguruan arrakasta handiz egin zituzten lehenengo saioak gizakiengan. Nobel Saria eskuratu zuten Fleming, Florey eta Chain-ek 1945ean.
Penizilinak oso ondo betetzen du botika orok bete behar duen araua: toxikotasun hautakorrarena, alegia. Honen arabera botikak gai izan behar du mikrobioak akabatzeko, baina gaixoari kalterik egin gabe. Horretarako, bakterioek bakarrik dituzten egiturei eraso egin behar die agente terapeutikoak, giza-zelulak kaltetu gabe. Penizilina oso selektiboa da bakterioen aurka, giza-zelulek ez duten egitura bati eraso egiten diolako: bakterioaren zelula hormari, alegia.
Penizilina bezalako antibiotiko betalaktamikoek zelula horma osatzen duten peptidoglikano (mureina) molekulen lotura inhibitzen dute. Ondorioz, zelula horma ezin da osatu eta bakterioa babesik gabe geratzen da presio osmotikoaren aldaketen aurrean, barrutik lehertuz.
Penizilina oso eraginkorra izan da bakterio Gram positiboen aurka. Denboraren poderioz, hala ere, andui oso erresistenteak agertu dira, batez ere "Staphylococcus" generoarenak. Andui horiek penizilinaren egitura kimikoa desegiten duten entzimak dituzte (betalaktamasak). Plasmido baten bitartez transmititu eta zabaldu egin da erresistentzia hori bakteriar populazioaren artean.
Bakterio Gram negatiboak, duten zelula horma meheagoa dela eta, ez dira penizilinarekiko hain sentikorrak izaten.
Penizilina ugari daude. Hasierako penizilinak naturalak ziren, "Penicillium" lizunek sortutakoak. Gero, penizilina erdi-sintetikoak eta guztiz sintetikoak garatu ziren, laborategian eginak (anpizilina eta amoxizilina, adibidez). Horrela, hasierako penizilinek ez zituzten propietate berri batzuk lortu ziren (aho bidetik sartzeko ahalmena, esaterako, urdailean indargabetuta izan gabe).
Gaixo gehienek onartzen badute ere, biztanleriaren %5ek alergia dio penizilinari. Horiengan, penizilinak shock anafilaktiko larria eragin dezake.
Garagar
Garagarra ("Hordeum vulgare") gramineoen familiako urteko landarea da. Gizaki zein animalientzako zereal balio ekonomiko handiko zereala da. Munduan landatutako lehen zerealetako bat izan zen, Eurasian orain dela 10.000 urte. Animaliak elikatzeko erabili da, eta hartzidura bidez garagardoa, whiskia eta gina egiteko zein bakarrik jateko erabiltzen da. Zopa eta erregosi askotan erabiltzen da, munduko ogia askoren oinarria da. Garagarra normalki malta gisa erabiltzen da.
Munduan laboratzen den laugarren zereala da, artoa, arroza eta gariaren ostean. Urtero 144 milioi tona sortzen dira. 
Garagarraren lepos makurtu da, makulua, bakulua egiten du; moztu eta jasotzeko prest dagoela dio. Euskal Herrian isuri mediterranearreko paisaiakoa da. 
Garagarra izan zen Ilgora Emankorran etxekotuta lehen zerealetako bat, Mendebaldeko Asian ur kopuru erlatiboki handia duen eremua. Nilo ibaiaren arroan ere etxekotu zen, Egiptoko inguruetan. Garagarra eta garia aldi berean etxekotu ziren. Garagar basatia ("H. vulgare" sssp. "spontaneum") Ipar Afrikatik Kretara aurki daiteke mendebaldean eta Tibeteraino ekialdean. Ikerlari batzuen arabera, garagar basatiaren lehen aurkikuntza arkeologikoa Ohalo IIko Epipalelitotik dator, Galileako itsasoan. Aztarna horiek K.a. 8500. urtekoak dira. Beste batzuen ustez, ebidentziarik zaharrena gaur egungo Irakeko Jarmo gune kurdutik letorke. "Hordeum vulgare"ren lehen aldeak Erdialdeko Asiatik sartuko ziren India, Persia, Mesopotamia, Siria eta Egiptora. Garagar etxekoturik zaharrena Zeramika aurreko Neolitoko guneetan aurkitu dira, Tell Abu Hureyrako sedimentuetan, gaur egungo Sirian. K.a. 4200. urtean jada garagarra landatzen zen Finlandiako ekialdean, eta Grezia eta Italiara iritsi zen K.a. IV. mendean. Koreako Penintsulara Mumun Zeramika Aro Goiztizarrean heldu zen, K.a. 1500 eta 850 artean, artatxikia, garia eta lekaleekin batera.
Garagarra hainbat aldiz aipatzen da Rigvedan ("Yava" izena zuen sanskrito klasikoan eta vedikoan) eta bestelako Indiako idazkietan, bertako labore nagusien artean. Brontze Aroko Indo haraneko zibilizazioak ere erein zuela uste da, orain dela 5.700 eta 3.300 urte artean.
Jared Diamondek egindako teoriaren arabera garagarra eta beste zereal eta animaliak Eurasian etxekotu izanak garrantzia berezia izan du hurrengo 13.000 urtetan; zibilizazio horiek abantaila izan zuten eta beste batzuk konkistatzeko aukera gehiago izan zituzten.
Garagarrarekin egindako garagardoa izan zen, ziurrenik, Neolitoan gizakiek sortutako lehenengo edari alkoholduna. Gainera, denbora luzez, txanpon gisa erabili zen. Sumerierazko antzinako hitza garagar esateko "še-eštub" zen () eta akkadieraz "arsuppu". Mesopotamian garagar erramu bat Shala jainkosaren sinboloa zen. Gariarekin batera, Antzinako Egiptoko zereal garrantzitsuena zen, eta ogia zein garagardoa egiteko erabiltzen zen. Garagarra deitzeko "jt" hitz erabiltzen zuten (hipotetikoi "it" ahoskatua); "šma" (hipotetiko "XI-ma" ahoskatua) Egipto Garaiko garagarraren izena zen, eta herrialdeko sinboloa zen.
Deuteronomioaren arabera garagarra da Kanaaneko Agindutako Lurraldearen emankortasuna ezartzen duen "Zazpi Espezie"etako bat, eta Pentateukoan paper garrantzitsua ematen zaio Israeliten sakrifizioetan. Garrantzi erlijioso hori Erdi Aroan zehar hedatu zen Europan, eta garagarra justiziarekin lotu zen, alfitomantziaren bidez.
Linear Bko oholtxoetan langileei garagarrean ordaintzen zitzailea agertzen da, Knosos eta Pilosen. Grezian Eleusiniar Mesterioen hasierako basean garagarrari garrantzia handia ematen zitzaion. "Kykeon" edo iniziatuentzako edariak garagarra eta hainbat belar zituen. Praktika honetan garagarra prestatzen zen malta sortu eta alkohol pixka bat sortzeko edarian. Pliniok aipatu zuen gladiadoreei "hordearii" izeneko janaria ematen zitzaiela, "garagar-jaleak". Hala ere, Erroman garia erabiltzen zela aipatu zuen.
Tibeten garagarra oinarrizko elikagai bat da, V. mendetik. Klima epelak gordetzea baimentzen du, eta honen ondorioz armada handiak sortzeko aukera izan zuten. Bertan "tsampa" izeneko irina sortzen da, oinarrizkoa Tibeteko gastronomian. Irin hau gurinarekin nahasten da, bola txikietan kontsumitzen den masa bat sortuz.
Europako Erdi Aroan garagarra edo zekalearekin egindako ogia nekazarien janaria zen, garizko ogia klase dominanteak erabiltzen zuen bitartean. XIX. mendean patatan garagarrari garrantzia kendu zion Ekialdeko Europan.
Garagarra oso ondo adaptatzen den laborea da. Klima epeletan oso ohikoa da udako labore gisa, eta klima tropikaletan neguko labore gisa. Egun bat eta hiru artean behar ditu ernamuintzeko. Garagarra ondo hazten da klima hotzetan, baina ez da partikularki neguko laborea.
Lurzoruaren gazitasunari tolerantzia handiagoa du gariak baino, eta horregatik Mesopotamian K.a. 2. milurtekotik hona gehiago landatu zen. Hala ere, "Triticum aestivum", "Secale cereale" eta "Tritiosecale" bezain ona ez da negua jasaten. Hazkuntza fase laburra du eta ur eskasiaren aurrean ondo mantentzen da. 
Botulismo
Botulismoa "Clostridium botulinum" bakterioak eragindako patologia larria da, janari-intoxikaziotzat jotzen dena. Gaitzaren eragilea bakterio horrek ekoizten duen neurotoxina da, nerbio eta gihar sistemari eraso egiten diona.
Urria bada ere (kasu bakar bat besterik ez zen agertu 2001. urtean Euskal Autonomi Erkidegoan) gaixotasuna hilkorra da maiz. Honen arrazoia toxinaren indarra da: toxina botulinikoa naturan dagoen pozoirik ahaltsuena eta hilkorrena da, mikrogramo batek gizaki bat hiltzen baitu. Botulismoa aitortu beharreko gaitza da Hego Euskal Herrian.
Azken urteotan toxina botulinikoa arrakasta handiz erabili izan da -oso dosi txikitan- estetika munduan, botox izeneko produktuan. Zimurrak leuntzeko aplikatzen da botoxa.
Botulismoaren kasu gehienak janari intoxikazioak dira, "Clostridium botulinum" bakterioaz kutsatutako janariak kontsumitzarakoan gertatzen direnak. Beste botulismo mota bat, askoz urriago, tetanosen antzera harrapatzen da, zauriak bakterioaren esporekin kutsatzen direnean.
Botulismo kasuekin lotuen dauden janariak barazkiak dira. Bakterio eragilea lurzoruan bizi denez, barazkiak errazago kutsatzen dira esporekin beste janariak baino. Oso arriskutsuak dira latetan gordetzen diren barazkiak, lata barnean oxigenorik gabeko atmosfera baitago, "Clostridium botulinum" bezalako anaerobio batek hazteko behar duen atmosfera, alegia. Janari-industrian lata guztiak esterilizatzen dira, baina etxean edo baserrian ontziratzen diren barazkiak ez dira esterilak, eta botulismoaren bakterioa hazi daiteke bertan.
Janari bat kutsatzen duenean "Clostridium botulinum"-ek bere toxina hilgarria ekoizten du. Toxina hori neurotoxina da, tetanosaren antzekoa, nerbio sistemari eraso egiten diona. Toxinak sinapsi neuromuskularretan azetilkolina askapena galerazten du, paralisi muskularra eraginez.
Gaitz honen inkubazio epea 12 eta 36 orduen artekoa da. Lehenengo sintomak goragaleak, okadak eta beherakoak dira; gero, ikusmen bikoitza (nerbio sistema erasotuta izaten hasten denean), mintzatzeko zailtasuna (ahoaren giharren paralisia dela eta) eta paralisiaren sintoma orokorrak, gorputz osora zabaltzen direnak.
Heriotza arnas aparatuaren edo bihotzaren giharren paralisiak eragiten du.
Gaitzaren eragilea toxina bat denez, antzua da tratamendu antibiotikoa. Anti-toxina baten ezartzea da tratamendurik eraginkorrena, horrek odolean dagoen toxina indargabetzen baitu. Tratamendua goiz hasten bada heriotza arriskua murrizten da oso.
Horretaz gain, sarritan tratamendu sintomatikoa ere ematen da, zainketa bereziko unitatetan. Itomena eta bihotz-akatsak ekiditea da tratamendu horren funtsa.
Sukar tifoide
Sukar tifoidea Salmonellaren serotipo batzuek ("S. typhi" eta "S. paratyphi", Salmonella entericaren azpi-espezieak direnak) eragindako gaixotasun kutsakorra da. Gaitz honen gordailua gizakia da, eta kutsapena eramaile osasuntsu zein gaixoen bitartez gauzatzen da: hauek milioika bakterio patogeno iraizten dituzte gorotzekin. Gorotz hauetaz kutsatutako ur eta janariak dira gaitz honen iturburua.
Garapen bidean dauden herrialdeetan oso hedatua dago gaitza, bertan higiene baldintzak eskasak direlako. Esaterako, ohikoa da hondakin uraren eta edateko uraren arazketa ez egotea. Europan sukar tifoidea arraroa da (3 kasu 2006. urtean Euskal Autonomi Erkidegoan).
"Salmonella" gorozki-aho bidetik sartzen da gorputzean, ur eta janari kutsatuen bitartez. Kasu askotan janarien prestakuntzan dagoen higienearen ezak eragiten du gaitza, giza eramaile batek bere gorotz hondakinak sartzen baititu janarietan eskuak garbitzen ez baditu libratu ostean.
Sukar tifoidearen inkubazio epea 10-14 egunekoa da. Lehenengo sintomak sukarra handia, buruko eta sabeleko mina, nekea eta ondoeza izaten dira. Gero, okadak, beherakoak eta anorexia agertzen dira. Infekzioa hesteetako mukosatik odolera pasatzen da, benetako septizemia bat sortuz. Ondorioz, organo askotara zabaltzen da gaitza: giltzurrunetara, barera eta nerbio-sistemara. Fase horretan konplikazio larriak sortu daitezke, hesteetako hemorragiak eta hestea zulatzea, besteak beste.
Gaixotasuna pasatu ondoren gaixoen %3 eramaile kronikoa bihurtzen da, hots, sendatuta egon arren bakterioak eramaten jarraitzen du. Kasu hauetan "Salmonella" behazun xixkuan gordetzen da.
Sukar tifoidearen aurkako txertoa dago. Euskal Herriko txertaketa egutegian txerto hori ez dago, baina arrisku handiko lurraldeetara joanez gero (ikus mapa) txertatzea gomendatzen da. Herrialde horietara abiatzen diren turistek ez dute bertako ura zein janari gordinak hartu behar.
Bakterio eragilearen aurka kloranfenikol izan da antibiotikorik onena, baina "Salmonella" askok erresistentzia garatu dute. Plasmido baten bitartez zabaldu da erresistentzia hori.
Gaur egun beste antibiotiko batzuk erabiltzen dira. Anpizilina, fluorokinolonak eta 3. belaunaldiko zefalosporinak dira ohikoenak.
Salmonelosi
Salmonelosia "Salmonella" bakterioak eragindako gaixotasun multzoaren izen generikoa da. Salmonelosia enteritis bat da, hots, hesteetako patologia bat, eta ur eta janari kutsatuen bidez transmititzen da (oilaskoa, arrautza eta esnekiak izanik janaririk arriskutsuenak).
Euskal Herrian "Salmonella" bakterioa, "Campylobacter"-ekin batera, da enteritis bakterianoaren eragile nagusia.
Bi salmonelosi mota daude: "salmonelosi tifikoak" (sukar tifoidea eta paratifoidea) eta "salmonelosi gastroenteritikoak". Lehenak patologia larriak dira, bigarrenak ez hainbeste.
Salmonelosi guztiak aho bidetik harrapatzen dira. Gaitza sortzeko mikrobio kopuru oso handia irentsi behar da, 10 eta 100 milioiren artekoa. "Salmonella" sentikorra da urdailaren azidotasunarekiko, eta kopuru hori asko jaisten da urdaileko pH-aren ondorioz.
Eragile patogenoa dosi handitan irentsi ondoren heste meharreko mukosan atxikitzen da. Bakterioak bere zelula horman duen endotoxinak hesteetako zelulak kaltetzen ditu, sabeleko mina eta beherakoak eraginez.
Salmonelosi gastroenteritikoak zoonosiak dira. Horrek esan nahi du animalien seroaldaerek, janari-intoxikazioekin lotuak, direla gaitzaren iturburua. Sukar tifoideak, berriz, giza seroaldaerek eragiten dute, eta kutsapena pertsonen artean transmititzen da, beti ere kutsatutako janarien bitartez.
Salmonelosi gastroenteritikoen inkubazio epea sukar tifoidearen baino laburragoa da: 6-48 ordukoa, kasu gehienetan. Goragaleek, beherakoek eta tripako minak osatzen dute gaitz honen koadro klinikoa. Gaitza ez da larria eta berez sendatzen da, tratamendu antibiotikorik gabe. Sukar tifoideak, ordea, antibiotikoen ezarpena behar du, bere koadro klinikoa larriagoa baita, septizemia eta guzti.
Klorofluorokarburo
Klorofluorokarburoak (CFC), baita ere klorofluorokarbono izenaz ezagunak, hidrokarburoen deribatu aseak dira, konposatu kimiko sintetikoak eta metano eta etanoaren deribatuak. Hidrogeno, kloro edota fluorraren atomoez ordezkatzen denean osatzen dira, beraz, CFCak kloro, fluor eta karbonoz soilik osatuta daude.
Mota honetako substantziak, ikuspuntu kimikotik oso egonkorrak dira. Oso erreaktibitate txiki honi eta beste ezaugarri termodinamiko eta ezaugarri termiko lagungarri batzuei esker, oso erabiliak izan dira, esaterako, jariakin errefrigeratzaile, propelente, bits isolatzaileen agente emultsionatzaile, agente garbitzaile moduan.
Oso erreaktibitate txikia izateagatik da hain zuzen ere, gaur egun, konposatu hauek ozono-geruzaren suntsitzaile nagusitzat hartzea. Batez ere, ez erreakzionatzeak edo oso gutxi egiteak atmosferan bizitza luzea esan nahi duelako, 60-240 urte bitartean CFC motaren arabera.
Lurraren gainazaletik emititutako CFCak atmosferaren goialdeko geruzetara igotzen dira. Birtualki gardenak dira espaziotik sartzen diren uhin-luzera txikiko argiarentzat, aldiz, uhin-luzera handiko lurtar erradiazioen oso xurgatzaile onak dira. Honek esan nahi du, espaziora aterako litzatekeen energia kantitate bat harrapatuta geratzen dela atmosfera barruan, estratosferan.
Lurrazaletik emititu eta igoeran, gas hauen egonkortasuna dela eta estratosferara heltzean ez dituzte aldaketak jasan, beren ezaugarri guztiak gordetzen dituzte. Estratosferan, argi ultramorearen akzio bortizpean fotodisoziazioa deitzen den erreakzioa gertatzen da.
Honen ondorioz, kloro atomikoaren forma erradikal oso erreaktiboak sortzen dira. CFCen ondorio zuzen bezala kloroak ozonoarekin erreakzionatzen du era honetan:
Honek, ozono totalaren desagerpena sortu eta kloroaren atomoaren birsorketa agertzen da. Ondorioz, kloro atomo bakar batek gutxi gorabehera 100.000 ozono atomo birrin ditzake.
Kloro atomiko aktiboa edo kloroa eta oxigenoa lotuta atmosferan bi erreakzioren bidez suntsitzen da beste konposatu batzuk sortuz:
Produktu kimiko sintetiko multzo hau da ozonoaren galeraren arrazoi nagusia. 1920ko hamarkadan lehen aldiz sintetizatu ziren, fluor, karbono eta kloro atomoen bidez, inerteak dira, ez dira pozoitsuak, ekonomikoak eta fabrikatzeko errazak, tenperatura txikietan gasifikatzeko kapazitatearekin. Produktu hauek hozte sistemetan erabiliak dira, izozkailu, aire girotua...
Urte asko pasatu ziren konturatzeko airean askatutako CFC-ak ez zirela degradatzen atmosferan argi izpiekin. 40 urte pasatu ostean, zientifikoek ozono geruzaren ahuldurari buruz hitz egiten hasi zuten. 1974an California unibertsitatean, Sherwood Rowlandekek eta Mario Molinak alarma jo zuten, CFCak inpaktu suntsitzaile buruz berba egin zutenean.
Klorofluorokarbonoek ozonoaren kontra erreakzionatzen dute, hasieran erradiazio ultramorea CFC-ko molekulatik klorozko atomo bat askatuko du. Klorozko atomoak ozonozko molekula batekin erreakzionatuko du, kloro atomo bakar batek ehun mila ozono molekula suntsitu eta erreakziona dezake.
Substantzia hauen erabilerari buruzko datuek ere eboluzio bat gertatu dela adierazten dute. 1970 arte CFC-en erabilera nagusia aerosolen industrian kokatu behar da.
Gorago esan bezala CFCen atmosferan sortutako eragin zuzena ozono geruzaren suntsipena da.
Ozono geruzaren murrizketa eta desagerpenaren ondorio zirela ikustean CFCak kontrolatzea erabaki zen. hartutako erabakiak batetik, CFCak zeramaten produktuen produkzioa hasiera batean murriztea izan zen gero hau guztiz moztea. Bestetik, erabilgarritasun bera izango lituzketen konposatu eta produktuak garatzea proposatu eta aurrera eraman zen atmosferan sortutako kaltea gutxitzeko.
Lege berriak atera ziren ingurumena babesteko Montrealeko 1987koa izan zelarik lehena. Honetan murrizketak proposatzen ziren CFCen maila gutxizeko atmosferan.
Petrolio-isuri
Petrolio-isuria, neurri handikoa denean marea beltza ere deitua, petrolio edo petrolioki kopuru bat itsasora isurtzen denean gertatzen da. Galipot eta txapapote deitzen zaien gai kutsakor horiek itsasertzera hel daitezke itsaslasterrek eta haizeak bultzatuta. Hondamendi ekologiko larriak eragin izan dituzte.
Itsasoan isuritako hidrokarburoa (petrolio findu edo gordina) masa beltz oliotsua da. Urarekin ez denez nahasten, olioak uraren gainean geruza bat osatzen du, itsasoan zehar mugituz. Sakabanatzeaz gain, migratu, loditu, mehetu, lurrera hurbildu edota itsasoan zehar barreia daiteke. Bilakaera hori, eguraldiaren, itsaslasterren, mareen, airearen eta uraren tenperaturaren, isurketaren konposizio kimikoaren, haizearen norabidearen eta beste hainbat faktoreren menpe dagoenez, nahiko sumaezina bihurtzen da marea beltzen eboluzioa asmatzea.
Petrolioaren frakzio arinenak, bentzenoa eta toluenoa esaterako, oso toxikoak dira, baina baita oso hegazkorrak ere, hau da, oso azkar lurruntzen dira. Astunagoak diren frakzioak, mineral gordina, PAH-ak (Polycyclic Aromatic Hydrocarbon), adibidez, oso mingarriak dira. Ez dira arinak bezain toxikoak baina ingurumenean denbora gehiago irauten dute.
Marea beltza uraren kutsaduren artean garrantzitsuenetakoa eta arriskutsuenetarikoa da, ez baitu itsas espezieen habitata bakarrik suntsitzen, bere sakabanaketan hondartzetara eta kostaldera ere heltzen baita, han dagoen bizitza ere desagertaraziz.
Gainera, mota honetako kutsadura garbitzeak, arazteak eta zonaldeak birsortzeak, lan eta inbertsio handiak eskatzen ditu eragingarria izan dadin.
Munduan egiten diren isurketen kantitateari buruzko hainbat datu eta estimazio daude. Europan isurketei buruzko datu batzuk hauek izan daitezke:
NOOAk, "National Oceanic and Atmospheric Administration- United States Department of Comerce" delakoak, egindako ikerketa baten ondoren, non 1960 eta 1997 artean gertatutako 34 tona baino gehiagoko isurketa guztiak jasotzen dituen.
112 herrialdeetako urek bereziki kontzentrazio handiak dituztela esaten du. Hala ere, eskuetan banatuta, Mexikoko Golkoa, Estatu Batuetako Ipar Ekialdea, Mediterraneo itsasoa, Persiar Golkoa, Japonia, Itsaso Baltikoa, Erresuma Batua eta Mantxako itsasoa, Singapur eta Malaysia, Frantziako Itsasertzea eta Espainiako Ipar Mendebaldea eta azkenik Korea, dira isurketengatik zigortuenak daudenak.
Isurketen iturriak ere askotakoak dira. Hona hemen, Estatu Batuetako "National Academy of Sciences"-ek ondorioztatu duena itsasora egiten diren isurketen kausei buruz:
Hidrokarburoek, urarekin kontaktuan jartzean, geruza mehe iragazgaitz bat osatzen dute. Horrek eguzki-izpiak pasatzea oztopatzen du eta fitoplanktonek fotosintesia egiteko behar duten argia ezin da pasatu. Gasen trukaketa eragozten du eta itsas animalien azala eta zakatzak estaltzen ditu, eta itota hil.
Hidrokarburo organiko hegazkorrek berehala hiltzen dituzte hainbat motatako itsas organismo, batez ere larba egoeran daudenean. Elementu hegazkorrak, ur berotan, eguratsera lurruntzen dira egun bat edo bitan, baina ur hotzetan aldiz, prozesu honek aste bateko denbora behar izaten du.
Beste motako substantzia kimiko batzuk uraren gainazalean geratzen dira eta mundrun burbuilak eratzen dituzte. Hauek, hegaztien lumak eta ugaztunen azala estaltzen dute. Geruzak, animalien berezko isolamendu termikoa suntsitzen du eta beren flotatzeko gaitasunari eragiten dio, beraz, hondoratu eta ito egiten dira edo hotzez hil.
Konposatu astunak, itsasoaren hondora doaz eta sakonean bizi diren hainbat organismo hil ditzakete, karramarroak, ostrak, muskuiluak eta txirlak esaterako. Gainera bizirik geratzen direnak ez dira jateko egokiak izaten.
Petrolioak hondartzetan eragindako kutsadurak arazo ekonomiko larriak sortzen ditu kostaldean bizi diren biztanleentzako, batez ere arrantzak eta turismoak dakartzan diru-sarrerak murrizten dituelako.
1967an gertatu zen historian gogoratzen den lehenengo hondamendi naturala marea beltz batek sortua. Handik aurrera beste asko eta asko egon dira. Hona hemen 2010 arteko beste hainbat:
Bioerregai
Bioerregaiak material organiko berriztagarrietatik eratutako erregai solido, likido edo gasak dira. Gehienbat, landare jatorrikoak dira, eta ez erregai fosilak. Jatorria, beraz, biomasan dute, prozesaturiko material organikoan.
Energia iturri berriztagarritzat jotzen dira, erregaiak laboratu daitezkeen landareetatik sortzen baitira. Ez dira ordea energia garbi moduan hartzen, hauen errekuntzak kutsadura eragiten baitu (erregaiak berak biodegradagarriak izan daitezkeen arren).
Bioerregai garatuenak eta erabilienak honako bi hauek dira:
Biopropanola eta biobutanola bezalako beste produktu batzuk ere badira, baina ez dira aurrekoak bezain erabiliak. Hala ere, erregai fosilen agortzea dela eta, etorkizunean haien erabilgarritasuna handituko dela uste da.
Azken urteetan zenbait programa nazional eta internazionalek sorkuntza forma ezberdinen garapena eta biomasaren erabilera bultzatu dituzte beroa eta energia elektrikoa sortzeko, eta energia iturri aukera berri moduan ikertu eta erabiltzea sustatzen ari dira. Honen ondorioz ohiko teknologiez gain (konbustioa), zenbait teknologia berri eta esperantzagarri agertzen ari dira.
Herri garatuenetako gobernuen helburu garrantzitsuenak iturri ez berrerabilgarrien errekuntzetan sorturiko gasen emisioak murriztea eta hondakinen gutxitzea (hiri hondakin solidoak) bihurtu dira. Beste alde batetik, garapen bidean dauden herrietan normalean zaila izaten da erregai efizienteak eskuragarri izatea, bai teknologiagatik baina bai eta diruagatik ere, eta horregatik beste erregai tradizionalak erabiltzera behartuak egoten dira (egurra, ikatza…).
Biomasa, ekilorea bezalako nekazaritza hondakinetatik lorturiko energia bat da. produktu hauen olio kopurua nabarmena da eta gasolioaren ordezko moduan erabiltzen dira. Energiaren sorkuntza produktu naturalen edota hondakinen (biomasa) erabileraren bidez etorkizuneko industria garrantzi baten moduan kontsidera dezakegu beraz. Hau, energi iturri berriztagarri eta garbi bat da eta gainera ingurugiroaren babesera laguntzen du, olio industriak sortzen dituztenak bezalako hondakinak berrerabiltzeko aukera ematen duelako. Hala ere, oraindik garapen fase nahiko atzeratuan dago, baina hainbat proiektu daude pentsaturik energia mota honen erabilera sustatzeko.
Biodiesela, lehengai berriztagarrietatik lortzen da eta kutsatzen ez duen eta biodegradagarria den erregai likido bat da. Hau pertsonen hiri garraiorako, nekazaritza, itsaso eta mehatze garraiotarako erabilia izan daiteke eta gasolioarekin nahastuz edota bera bakarrik beroketa galderetarako ere erabil daiteke.
Bioerregaiak erremolatxa, azukre kanabera edo ekilorea bezalako produktuetatik lorturiko erregaiak dira. Hauen lorpenerako prozesua, olio begetal, animalia koipea eta erabilitako frijitu olioen bidez buruturikoa, diesel eran erabili ahal izateko, Madrilgo Unibertsitate Konplutentseko ingeniaritza kimikako departamentuko prozesu kimiko eta biokimiko integratuen garapen laborategietan burutu da. Prozesu hori olio edo koipearen trasesterifikazioa alkohol arinekin burutzen da, honetarako katalizatzaile egoki bat, azido koipedun esterrak (biodiesela) lortzeko, erabiltzen da. Normalean erabiltzen den alkohola metanola da, baina beste alkohol arin mota batzuk ere erabili daitezke, etanola, propanola edo butanola, kasurako. Azpiproduktu moduan glizerina lortzen da, zeina interes industrialeko beste aktibitate batzuetan erabili daitekeen. 1005 kg biodiesel ekoizteko, 110 kg metanol, 15 kg katalizatzaile eta 1000 kg olio behar dira, 4.29 ur metro kubikoz gain. Prozesu honek gainera lehen aipaturiko 100 kg glizerina azpiproduktu ere sortzen ditu.
Biodieselaren lorpenerako erabili daitezken lehengaiak mota askotakoak izan daitezke, baina ondorengo taldetan sailka daitezke:
Parte hartzen duten sektoreak:
Ingurune babestuetako naturgune, aintzira eta abarretan biodieselaren erabilera burutzen da garraiobideentzako.
Bioerregaien kontsumo mundiala 170 miloi tonatan urtero estimatzen da, bietanolaren produkzio eta kontsumo zifrekin bat datorrelarik. Brasil, 90tona inguruko kontsumoarekin urtero, eta Estatu Batuak 50 tona ingurukoarekin, munduko bioerregaien produkzio eta erabilpen tasarik handieneko herriak dira. Brasilen bioetanola azukre kainatik lortzen da gehienbat eta bere erabilpena 520-ko gasolina nahasketarekin burutzen da normalean. Estatu batuetan ordea bioetanola artotik lortzen da eta gasolinarekiko nahasketak %10-ekoak izaten dira normalean. Gaur egun, herri honek bere gasolina kontsumoaren %3-a bioetanolarengatik aldatu duela estimatzen da.
Biodieselak beraz, erregai likido moduan erabilita zenbait abantaila dakartza, bai energetikoki, ekonomikoki eta bai ingurugiroaren onurari dagokionez:
Biozenosi
Biozenosia bizitza izateko baldintza egokiak dituen eremu mugatu batean (biotopoa) elkarrekin bizi diren landareen eta animalien komunitatea da. Biozenosiaren eta biotopoaren baturak ekosistema sortzen du. Biozenosia bi adarretan sailka daiteke: fitozenosia (landareak) eta zoozenosia (animaliak).
Biozenosiko espezieen artean, bi motatako elkarrekintzak sortzen dira:
1877an sartu zen hizkuntza zientifikoan "biozenosi" hitza, Karl Möbius alemaniar biologoak organismo ugari elkartzen zaizkien ostra sarden ikerketan erabili zuenean. Ikertzaile horren arabera, biozenosia izaki bizien multzokatze bat da, eta haren osaerak, moten eta banakoen kopuruak ingurunearen batez besteko baldintza jakin batzuk islatzen ditu; izaki horiek elkarrekiko mendekotasun-harremanen bidez loturik daude. Beharrezkoa da, gainera, biozenosia kokatzen den tokian —biotopoan— espezieak ugaldu ahal izatea, horrek eusten baitio taldeari toki horretan.
Bi puntu garrantzitsutan —banakoen kuantifikazioan eta haien elkarrekiko mendekotasun-harremanetan— aurrerapen nabarmena ekarri zien biozenosi kontzeptuak ordu arte egin ziren komunitate biotikoen deskribapenei. 1850 aurretik, baldintza geoklimatiko zehatz batzuekin loturik zeuden talde naturalak identifikatu besterik ez zuten egiten naturalistek.
Möbiusek masa-fenomenoak, haien elkarrekiko eraginak eta haien oreka orokorra kontuan hartzeak zerikusi handia zuen, dudarik gabe, XIX. mendean garatu ziren gizarte-harremanak aztertzeko teoria berriekin eta Charles Darwinen pentsamenduak izan zuen eraginarekin. Espeziearen ideia arketipo biologikoaren ideiarekin lotzen zuen tesia baztertuz, Darwinek populazio naturalen eta bizitzagatiko borrokaren gaiak landu zituen, eta horrek komunitate biotikoak metodo estatistikoen bidez aztertzera eraman zuen. Izan ere, bizidunen mundua eratzen duten antolakuntza-mailen multzoan, unitate egituradunak osatzen dituzte biozenosiek populazioei dagokienez, eta garai jakin batean inguru jakin batean bizi diren banakoen taldeak multzokatzen dituzte.
Inguruari egokitzen ez baldin bazaizkio, espezie batzuk desagertu egiten dira, hautespen naturalaren eraginez. Beren batez besteko balioetatik hurbil dagoen baldintzen aldaketa zabal samarra onartzen dutenak, ordea, komunitatean integratu ahal izango dira, biztanle batzuen eta besteen artean iraupen-harremanak sortzen baldin badira. Horrelako izakien eta inguruaren arteko akzio-erreakzio sisteman eta izakien arteko eraginen sisteman bi elementu nagusik eratzen dute espezieen antolaketa: biozenosiari egitura espaziala ematen dion antolakuntza berezi baten bidez banatzen dira, eta, biozenosia egonkorra baldin bada, ziklikoki errepikatzen diren fase jakin batzuen (fenofaseen) hurrenkeraz egiten da denborazko segida.
Ez da erraza biozenosiaren kontzeptua zehazki definitzea, izen horren pean itxuraz oso izaki desberdinak sailka baitaitezke. Adiera baten arabera, biozenosia espazioan ongi mugatuta dagoen multzo irregularra da. Urmael bateko komunitate biologikoa horren adibide bat izan liteke, edota itsasertz batekoa. Ertzak eta erdia desberdinak dira, eta baita sakonera ere eremu batzuetan eta bestetan, baina beren osotasunean izaki biologiko funtzionalak dira, non organismo batzuek eta besteek ezin konta ahala harreman baitute beren artean, eta populazio egonkor eta nahiko autonomoa osatzen baitute. Ongi mugatutako multzoen adiera horren barruan, biozenositzat jo daitezke komunitate txikiagoak ere, zuhaitz hil baten populazioa edota usteltzen ari den gorpu batena, esate baterako. Komunitate murritz horiek, ordea, oso autonomia ezegonkorra eta oso iraupen mugatua dute. Hobe da, horrelakoetan, biozenosi zabalagoen zatitzat jotzea.
Bigarren adiera batean, biozenosia oso eremu zabalean heda daiteke (basoa edo sabana, esate baterako), eta zaila izaten da hari mugak jartzea. Hala ere, espazioan errepikatzen den egitura bat izan ohi du; beraz, maila jakin batean homogeneotzat jo daiteke. Horrelakoetan, azaleko azterketa batekin ere berehala hautematen dira populazio horretako landarediaren —fitozenosiaren— ezaugarri nagusiak, bere homogeneotasunaren lehen ideia bat jasoz. Beraz, botanikoak izan dira, hain zuzen ere, multzo homogeneoak definitzen eta mugatzen laguntzen duten arauak lehenik definitu dituztenak. Animalienak —zoozenosiarenak— aurretik mugatu eta definitzea, berriz, zaila da; animaliak ikertzeko, behaketa- eta atzemate-teknika bereziak erabili behar dira.
Ikerketak prozedura grafiko, nahiko enpirikoen bidez egin ziren lehendabizi, Jan Czekanowskiren analisi diferentzialaren taulekin, esate baterako, baina, kalkulu automatikoaren garapenari esker, datuen arteko korrelazio-koefizienteak berehala finka daitezke, eta horrela, ikertu nahi diren kidetasunak kuantitatiboki agertzen diren taulak estatistikoki finkatu eta lan daitezke. Praktikan, beraz, biozenosi baten definizioa pausoz pauso egiten da. Lehen azterketa batean gehien ikusten diren eta ugarien diren organismoetan oinarritutako miaketa egin daiteke, hau da, lehorreko zonetan goi-mailako landareetan oinarritutakoa. Horrela banatutako multzoen datuak analizatuz, komunitateen mugak eta ezaugarriak zehaztu daitezke gero.
Urmael
Urmaela, umantzia edo urlotu parke eta lorategietako aintzira baino txikiagoa den ur eremu txiki eta itxia da, jatorri naturala edo artifiziala ukan dezakeena. Normalean euri urek edo lurpeko urek sortua izaten da, baldintza naturaletan. Artifiziala delarik, gehienetan apaingarri gisa erabiltzen da parke eta lorategietan, baina ureztatzea errazteko edo arrainak eta landareak hazteko ere erabil daiteke.
Ingurune oihantsuan dauden urmaelek zingira deritzen biotopoak osatzen dituzte, eta padurak itsasertzean.
Ez dago adostasun argirik urmaela definitzean. Batzuek aintzira txiki moduan definitzen dituzte sinpleki, beste batzuek ezaugarri teknikoagoak hartzen dituzte kontuan. Tamaina soilik kontuan hartzen dutenen artean ere ez da irizpide bateraturik azalera mugak ezartzeko orduan.
Oro har, urmaelek honako baldintzak izan ohi dituztela esan daiteke, kasu bakoitzean guztiak beti betetzen ez diren arren:
Urmaelak toki publikoak dira, ur gazikoak baldin badira eta itsasoarekin lotuta baldin badaude. Urmael pribatuak, jabetza eta osasun publikoari buruzko legeen mende daude, eta hartzen duten lurraren jabearenak dira. Arrainak, gehigarri hutsa baino ez dira, eta, legez, ondasun higikortzat hartzen dira.
Egun, urmaelen erabilpen garrantzitsuenetako bat, arrainen hazkuntza eta ugalketa da.
Lehorte bakoitzaren ondoren, urmaela garbitu eta lokatza irentsi behar da. Azken hau, airean utzita, oso ongarri ona da. Ongarritu ondoren, hondoan, zurtoin gogorreko larre landareak ereiten dira. Hauek, udaberri bukaeran ebaki ondoren, lur gainean, eskuila zotala eratuko dute. Hauen kontra igurtziko dira ernaltzaileak euren arrautzak uzteko.
Apaingarri gisa erabiltzen den urmael baten eredua, Madrilgo Retiro Parkean dagoena da.
Lokatz
Lokatza, basa edo lohia uraren eta sedimentuz, hauts partikulez eta buztinez osatutako lurraren arteko nahasketa semilikidoa da. Denbora geologikoaren poderioz, lokatz metaketa zaharrak, gogortu egiten dira, lutita bihurtuz.
Lokatz bainua, ohi osagai bereziekin, osasun, edertasun edo gozamen arrazoiengatik erabiltzen da. Zerbitzu hau oso ohikoa da oraingo bainuetxeetan.
Hitz desberdin ugari daude "lokatz" hitzaren sinonimo gisa, gehienek ñabardura zehatz batzuk edukiz.
"Lohi" hitza lokatzen sinonimo orokor gisa hartu daiteke, nahiz eta material sedimentatuaren formazio handiak zehazteko erabili ohi den.
"Basa" hitza ere erabili daiteke. Honek ibai eta lakuen hondoan edota lur azpian aurki daitezkeen lokatz trinkoei egiten dio erreferentzia. Bertan, lurra lurpeko urekin nahasten da.
Ura lur gainazalean zutik geratzean sortzen den lokatz itsaskorrari "idoi" esaten zaio. Honek lokatzak baino koherentzia likidoagoa izan ohi du eta ibaien eta lakuen ertzeetan zein euria egiten duen lur eremuetan aurki daiteke. Beraz, "idoi" hitza ere lokatzaren sinonimo gisa erabili ohi da.
Lokatzaren erabilerak oso anitzak dira:
Lokatza aterpetxeak eraikitzeko gizakiak erabili zuen lehen materialetako bat da. Eskuz pilatutako lokatza (), adreiluen moduan (adobea) edo trinkotua (buztin horma) hormak egiteko modu oso merkea eta teknologia gutxi behar duena da. Horregatik, oso erabilia izan da antzinako zibilizazioen artean, edota basamortuko inguruneetan kokatutako kulturen artean, non harria eta zura urriak diren.
Buztina eskulanak edo bestelako dekorazio piezak egiteko material gisa ere erabil daiteke; adibidez, lokatzezko loreontziak, zopa platerak, edalontziak, mahai-tresnak, etab.
Egunerokotasunean erabiltzen ditugun tresnak.
Animalia batzuek, hala nola elefanteek, lokatza erabiltzen dute parasitoen, intsektuen eta eguzki erradiazioaren aurkako babes gisa. Gainera, lokatzek biotopo garrantzitsuak izan ohi dituzte ekosistema desberdinetan.
Melipona beecheii-k, maiek Xunán kab deitzen zioten eztenik gabeko erle espezie amerikarra, buztina zuhaitzen eta propoliaren erretxinarekin nahasten du, egitura emateko abaraska zati batzuk estaltzen dituen konposatua lortzeko. Era berean, nahaste horretatik, deituriko itsasgarri natural bat lortzen da, kola gisa eta egurra babesteko ere erabiltzen dena.
Larre
Larrea edo alhapidea belarjale handiak larratzen diren leku belartsu eta irekia da. Larreak landa paisaiaren parte dira, eta zaldi, behi edota ardi azienden larratze-sistema estentsiboei loturik daude. Landaredian landare belarkarak dira nagusi, gramineoak eta lekadunak batez ere.
Larre naturalak 2.000-2.300 metroko garaieran hasten dira Pirinioetan. Izan ere, klima oso gogorra da altitude horretatik goiti eta, horren ondorioz, ezinezkoa da zuhaitzak edo zuhaixkak bertan haztea. Euskal Herrian, ordea, ia ez dago horrelako mendi garairik, eta larre alpetar horiek ipar-ekialdeko muturrean besterik ez dira agertzen. Gure mendietan ditugun larre gehienak erdinaturalak dira, oihanak suntsitzearen ondorioz sortutakoak, eta azienden presioarengatik irauten dute. Alegia, beren kasa utziz gero, baso bihurtuko lirateke zenbait urteren buruan. 
Mendi larreak soropil trinkoak dira, garaiera urriko landare belarkara iraunkorrez osatuak. Konposizio floristikoa aldakorra da, baldintza ekologikoen eta giza erabileraren araberakoa, baina gramineoak izan ohi dira nagusi. Ohikoak dira, besteak beste, "Agrostis capillaris", "Bellis perennis", "Brachypodium pinnatum" subsp. "rupestre", "Carex caryophyllea", "Cerastium fontanum", "Danthonia decumbens", "Festuca rubra", "Galium saxatile", "Hypochoeris radicata", "Jasione laevis", "Lotus corniculatus", "Luzula campestris", "Plantago lanceolata", "Potentilla erecta", "Potentilla montana", "Ranunculus bulbosus", "Trifolium repens" eta "Veronica officinalis".
Egungo euskal paisairen konfigurazioa ulertzeko, beharrezkoa da azken milioika urteetako fenomeno geologikoei erreparatzea. Duela 35-25 milioi urte inguru, Zenozoikoaren erdialdean, plaka kontinentalen mugimenduek alpetar orogenia eragin zuten eta, prozesu hartan, Kantauriar mendikatea, Pirinioak eta Euskal Herriko arkua eratu ziren. Kontinenteen konfigurazio berriak aldaketak eragin zituen ozeanoen zirkulazioan eta, ondorioz, atmosferako karbono dioxido kontzentrazioa eta tenperatura globala jaitsi ziren. Baldintza berri horietan, larre-ekosistemak hedatu ziren urtaroko lehorte-baldintzak zituzten guneetan.
Azken 12.000 urteetan, Holozenoa, habitat irekien hedadurak gorabehera ugari izan du Europan. Hala ere, badirudi habitat horiek nahiko egonkor iraun zutela nekazaritza iritsi aurretik ere, estalduraren % 12-30etik jaitsi gabe. Europako paisaia mosaiko-erakoa zatekeen beraz, habitat irekiak eta basoak tartekatzen baitziren. Herbiboro basatiek eragin zuzena zuten paisaiaren konfigurazio horretan, basoak irekita mantentzen baitzituzten han larratzen eta alhatzen ziren zaldi basatiek, orkatzek, oreinek, uroek eta bisonteek.
Nekazariak Ekialde Hurbiletik Europan zehar hedatu zirenean, duela 7.000 urte inguru, baso primarioak suntsitu zituzten, eta jatorrizko herbiboro basatiak etxekotutako abereekin ordeztuz joan ziren. Prozesua graduala izan zen, hala ere; esaterako, Nafarroan ehizatutako azken bisontearen dokumentazioa XII. mendekoa da. Nekazarien iritsierarekin paisaiaren zati handi bat aldatu bazen ere, larreak eta sastrakadiak osatzen zituzten espezie gehienak lehendik ere bertan zeuden, jatorrizko habitat irekietan.
Aldaketa sakonak XIX. mendearen erdialderako iritsi ziren. Nekazaritzaren mekanizazioak eta pestiziden erabilera masiboak intentsiboki landatutako egungo paisaia sortu zuen Europan. Floran eta faunan aldaketa sakonak eragin zituen gizakiak: hainbat espezie desagertu zen eta espezie exotiko ugari sartu.
Egun, herbiboro basati gehienak desagertuta daudenez Europan, geratzen diren kontserbazio-balio altuko ia larre guztiak larratze-sistema estentsiboei loturik daude. Dena dela, sistema horiek gainbehera doaz, landaguneak hustearekin batera. Euskal Herriko mendien egoera ere ez da bestelakoa, mendiko larreen erabilera apurka beherantz baitoa bertako larre-sistemetan.
Pikotx
Pikotxa edo pikatxoia altzairu edo burdinazko barra batez eta zurezko kirten batez osatutako lan tresna da.
Lur gogorretan zulatzeko eta harriak apurtzeko erabiltzen da batez ere, baita nekazaritza lanetan ere, Peruko pikotx artisaua bezala.
Altzairuzko zati bat, 60 cm luze eta 5 cm zabal, eta zurezko kirten bat ditu, zati metalikoari perpendikularra dena. Zati metaliko hau, puntan amaitzen da muturretako batean, eta laua da, ertz zabal eta moztailearekin bestean. Puntan amaitzen den muturra, lur gogorretan eta harriak dituztenetan erabiltzen da, mutur zabala lur bigunetan hondeatzeko eta zokorrak kentzeko erabiltzen den bitartean.
Zapa-pikotxa edo punta eta paletaduna, mutur zabala, ohiko pikotxak baino zabalagoa duenari esaten zaio.
Aitzur
Aitzurra nekazaritzan erabiltzen den tresna bat da, xafla metaliko moztaile batez eta zurezko kirten batez osatua. Luberria aitzurtzeko erabiltzen da, baita hondarra edo zementua mugitzeko ere, beste erabilera batzuen artean. Pala, ohi, metalikoa izaten da, zurezkoak ere egon daitezkeen arren.
Haren neurriak erabilera eta tokiaren arabera aldatzen dira. Palarik ohikoenek 20 eta 25 cm bitarteko luzera dute eta kirtenak 60tik 80 cm-rakoak izatean dira. Azalatzeko aitzurrak luzeak dira, eta jorratzekoek belar kaltegarriak mozteko ertz moztaileak dituzte
Jethro Trull ingelesak XVII. mendean zaldi batek tiratutako aitzurtzeko aitzur bat asmatu zuen. Hoberena Garrett sistemakoa da. Horrekin, egun bakar batean, laborez, erremolatxaz eta osatutako lau edo bost hektarea jorra daitezke.
Euskaraz, pertsona bat mozkortuta dagoenean, "A ze aitzurra harrapatu dudan!" (edo "duen") sarri esaten da.
Ibai delta
Delta hiruki formako lurraldea da, ibai batek bere ahoan —ibaiak bere urak itsaso, estuario, aintzira edo urtegi batera isurtzen dituen tokian— sortutakoa. Lurralde hori, metatzen diren sedimentuek eratzen dute, ibaiaren isuria desagertzen doan heinean. Ibai besoez osatuta dago, ibaiak eramandako sedimentuak metatu diren uharteak banatzen dituztenak, itsasora, ozeanora edo aintzirara iritsi ondoren. Ibai handienen delten metaketek, honako ezaugarri hau dute: ibaia, kanal aktibo eta ez aktibo multzo bat eratzeko, banatzen eta berriz batzen diren hainbat besotan banatzen da.
Deltarik ospetsuena Nilo ibaiarena da, eta handik dator bokale forma horri ematen zaion izena. Nilo ibaiaren bokaleak hiruki forma nabarmena du, delta (Δ) greziar hizkiaren oso antzekoa. Horregatik, Herodoto historialariak izen hori eman zion.
Ur goraldietan zehar, ibaiek harea, hartxintxarra eta lokatza garraiatzen dute. Hauek, behin metatutakoan, delta eratzen dute.
Delta, ibaiek garraiatutako materialaren metaketa baten ondorioz eratzen da, hiruki forma hartzen duen toki batean, bat-bateko isuri abiada gertatzen denean, bokaleagatik gerta daitekeena, aintzira batean, ibai zabalago batean, itsasoan edo ozeanoan, azken hau hain sarri gertatzen ez den arren.
Deltak eta estuarioak ibaien bokale forma nagusiak dira, aintzira, beste ibai batzuetan, ozeanoan edo itsasoan itsasoratzen direnean. Bere presentzia bokaleetan, itsasaldien zabaleragatik sortua dago. Itsasaldiak oso biziak direnean, ibaien bokalea estuario motakoa izaten da, itsasgoran ibaiaren urak birpresatzen baitira, itsasbeheran, uren abiadaren azelerazioa gertatzen den bitartean, uharteak eratzen dituzten sedimentuen metaketa eragozten duena delten kasuan. Horregatik, deltak gehiago gertatzen dira aintzira, itsaso eta ibai handietan, urek, itsasaldien eragina jasaten ez duten tokietan, ozeano irekien kasuan baino.
Dena dela, badago salbuespenik arau honentzako, Hegoamerikan Orinoko ibaia eta Afrikan Niger ibaiaren kasuan bezala, itsasaldien eragina, latitude ertainetan baino txikiago diren lekuak direnak.
Deltaren eraketan ibaia nagusi den eta itsasaldien eta olatuen eraginari hain lotuta ez dagoen tokietan, forma gingilanitzeko delta bat era daiteke. Hauda Mississippi ibaiaren kasua, honen eredu bezala har daitekeena.
Oso ohikoak ez diren kasuren batzuetan, delta haran oso luze batean dago eta ibai delta alderantzikatu bezala ezagutzen da. Batzuetan, ibaia adar askotan banatzen da, lurrean barrena dagoen toki batean, bakarrik, berriz elkartu eta itsasorantz jarraitzeko. Delta mota honen kasurik nabarmengarriena, Niger ibaiaren barne deltarena da.
Delta eratzen duen lur materiala oso ezberdina da, buztin, lupetz eta harea nahasketa batez eratuta egon daitekeelarik. Material hauek korronteak garraiatuak izan daitezke, honen abiadaren arabera, eta metatu edo ez, itsasaldien intentsitatearen arabera. Delten zorua, orokorrean oso emankorra da, batzuetan, euren gatz maila nahiko handia den arren. Ibaien bokaleetan eratzen dira materialen metaketagatik, lurraren uretako sarpena eratzen duen arte. Hiruki forma du. Iberiar Penintsulan, adibiderik esanguratsuena Ebro ibaiarena da.
Behien entzefalopatia espongiforme
Behien entzefalopatia espongiformea edo behi eroen gaitza animalia hauen nerbio sistemari, bereziki burmuinari, eragiten dion gaitza da.
Gaitz honen jatorrian prioiak daude. Prioiak proteina infekziosoak dira, entzefalopatia espongiformeak sortzen dituztenak: scrapie gaitza ardiengan, adibidez, eta Creutzfeldt-Jakob sindromea gizakiarengan. Prioiak nerbio sistemaren zelulei, neuronei, atxikitzen dira, eta neurona horiek hondatzen dituzte. Maila molekularrean, prioiek neuronetan eta beste zelula batzuetan dauden proteina normalak eraldatzen dituzte, prioi berriak bihurtuz. Kate-erreakzioa sortzen da, zeinean prioi bakar batek milaka prioi berrien agerpena eragin ahal izaten du proteina normalen egitura aldatzerakoan.
Neuronen suntsiketa eta nerbio sistemaren endekapena da prozesu horren emaitza, entzefalopatia espongiformea agertuz.
Gaixotasun honen inkubazio epea behiengan 4-5 urtekoa da. Animalia gaixoen sintomak hauek dira: portaera aldaketak ("behi eroak"), antsietatea eta agresibitatea, anorexia, zailtasun motorrak, hondatze orokorra eta heriotza. Animalien burmuina deformatzen da, ohiko belaki itxura azalduz.
Gaitz honen lehenengo zantzuak 1986an agertu ziren Erresuma Batuan. Bertako albaitariek patologia berri bat antzeman zuten abelgorriarengan, ordura arte ezagutzen ez zen entzefalopatia bitxia. Behien entzefalopatia espongiforme deitu zioten. Gaitza oso azkar zabaldu zen Erresuma Batuko abereen artean, eta hiru urte geroago Irlandan ere azaldu ziren gaixotutako behiak. Frantziako lehenengo kasua 1991. urtekoa da, eta Espainiakoa 2000. urtekoa. Euskal Herriko lehena Nafarroako Aezkoan agertu zen 2001eko otsailean, eta bigarrena hilabete geroago Azpeitian.
Gaur egun gaitza mundu osora hedatu da, Europa, Ipar-Amerika eta Japonia izanik kasu gehien duten lurraldeak (1989-2004):
Ardiek "behi ero"-en antzeko gaitza jasaten dute, scrapie izenekoa, entzefalopatia espongiforme dena. Scrapie prioiek ere sortzen dute, behien entzefalopatiaren antzera. Aspalditik da ezaguna scrapie-a, XVIII. mendean gaitz honi buruzko aipamenak jasota baitaude.
Onartua dago behi eroen gaitzaren jatorrian kutsatutako pentsuak zeudela; pentsu horiek scrapie zuten ardi-hondakinez osatuak zeuden. Ardi gaixoen prioiak, beraz, behiengana pasatu ziren jandako pentsuen bidez.
Behi eroen gaitza agertu arte ohikoa zen hildako animaliak pentsu bihurtu, bere animalia lagunek jan zitzaten. Norbait aspaldian konturatu zen larrean ibilitako behi batek 3 urte behar zituela gizentzeko, ""haragijale"" bihurtutako behiak urte eta erdi besterik ez zituen behar bitartean, bere esne ekoizpena ere askoz handiagoa izanik. Entzefalopatiaz jotako behiak agertu zirenean Erresuma Batuko agintariek -lehen- eta Europakoek -gero- animali-hondakinez egindako pentsuak debekatu zituzten.
Abereen gaitzek kezka handia sortzen dute, gizakiarengan ekarri ahal izaten duten arriskua dela medio. Zoonosi asko ezagutzen dira, eta behi eroen gaitza agertu zenean abelgorriek gizakia kutsatu ote zezaketen zalantza zabaldu zen zientzialarien artean.
Gizakiarengan badaude ere prioiek eragindako entzefalopatia espongiformeak. Ezagunena Creutzfeldt-Jakob sindromea da. Animalien antzera, gaitz honek nerbio sistemari erasotzen dio, eta gaixoaren heriotza eragiten du. Egindako autopsietan ohiko lesio anatomikoak agertzen dira burmuinean.
Creutzfeldt-Jakob sindromea zahartzaroan azaltzen da, eta oso urria da. 1996. urteaz geroztik, baina, Erresuma Batuan sindrome horren aldaera berria hasi zen agertzen, zaharren ordez gazteak jotzen zituena. Gaitz berri honen agerpena urte gutxi batzuk lehenago lurralde berean agertutako behi eroen gaitzarekin ia batera gertatu zen. Askok harreman estua ikusi zuten bi gaitz horien artean.
Jakina da behien entzefalopatia espongiformea animalia espezieen arteko muga gainditzeko gauza dela, laborategian egindako esperimentuek frogatzen dutenez. Zortzi egunez laborategiko saguei "behi ero"-en burmuinak eman zitzaizkien jateko, sagu guztiek entzefalopatia espongiformea garatuz. Bestalde, onartuta dago behi eroak kutsatu zirela gaixotutako ardi-hondakinez egindako pentsuak jaterakoan. Creutzfeldt-Jakob sindrome berria "behi ero"-en okela jatearekin lotuta dago?. Baietz ematen du, ziurtasun osoz baieztatzea posible ez bada ere.
Kutsapen arriskua saihesteko, Europako osasun agintariek aurreko mendearen 1990eko hamarkadaren bukaeran behi eroen gaitzaren transmisioa ekiditeko arau batzuk ezarri zituzten hiltegietan: behien arrisku handiko materialak elikagai-katetik baztertzea (buru-hezurrak eta burmuinak, begiak, amigdalak, bizkarrezur-muina...). Neurri hauek pentsu eta abelgorriaren kontrol zorrotzarekin osatu ziren, eta gaur egun indarrean diraute.
Ordoki abisal
Ordoki abisalak arro ozeanikoaren hondoko sakoneko ordoki edo malda leuneko tokiak dira. Lurreko tokirik lau eta leun eta gutxien esploratuen artean daude. Ordoki abisalak, gutxi gora-behera, ozeano hondoaren %40a suposatzen dute eta 2.200 eta 5.500 metro arteko sakoneran daude. Ezponda kontinentalaren oina eta dortsal ozeaniko edo fosa baten artean geratzen dira.
Planetako sedimentazio gune nagusiak dira, sedimentu geruzen azpian, gainazal ozeanikoa dago magnesio silikatoz osatuak, basalto erako arrokak eratzen dituztenak. Arroka hauek, euren jatorria, dortsal ozeanikoetan dute, bertatik gainazalerantz igotzen den magmaren solidotzeagatik, eta subdukzio guneetan deusezten dira, kontinenteen ondoan, non, berriz magman sartzen diren.
Ordoki abisaletako erliebearen elementu nabarmengarri urrien artean, honako hauek daude.
Ordoki abisalera ez da eguzkiaren argia iristen. Honegatik, ia ez dago bizirik, eta, dagoena bakterio kimiosintetikoz osatua dago (fotosintesia egiten ez dutena, baizik eta antzeko prozesu bat, sumendi guneetako lur azpitik datozen produktu gaseosoek eragindakoa), baita animalia ornogabe batzuetaz (zizareak adibidez) eta ornodun batzuk (arrain batzuk). Arrain abisalek, aho handiak dituzte, eta, argi falta dela eta, ehiza egin beharrean, tranpak prestatzen dituzte euren harrapakinentzako; horretarako, batzuk biolumineszentziaz baliatzen dira, eta eurengana hurbiltzen diren harrapakinen arreta erakartzen duten argi eranskinak dituzte; une horretan, aipaturiko aho handiaz harrapatzen dituzte.
Haragijale
Haragijalea edo karniboroa haragia janez elikatzen den izaki biziduna da. Harrapakinak ehizatzen dituztenei harrapari deritze, eta hildako animaliak jaten dituztenei, berriz, sarraskijale. Zentzu orokorrean, gehienbat haragiaz elikatzen diren animaliak hartzen dira haragijaletzat. Haragia besterik jaten ez dutenak nahitaezko haragijaleak dira. Landare haragijaleek intsektuak eta bestelako artropodo batzuk atzematen dituzte. Onddoen artean ere badira haragijaleak.
Animali haragijale batzuk ez dute haragia bakarrik jaten, askotan beste animaliez gain, intsektu eta anfibioetaz ere elikatzen dira. Animali haragijaleek, jaten duten haragi mota desberdinak daude.
Animaliak beraien habitateko dieta desberdinetara ohitzen dira, guztiak ez dira guztiz haragijaleak, askok barazkiak, fruta edo beste elikagai batzuk jaten dituzte, adibidez, gizakiak edo txakurrak.
Animali haragijaleen adibide batzuk hauek dira:
Landare haragijaleek intsektuak eta bestelako artropodo batzuk ere existitzen dira. Landare intsektujalea edo landare haragijalea, intsektuak edo bestelako ornogabe txikiak harrapatzeko moldaerak dituen landarea da, era horretan bere elikatze-beharren zati bat lortzen duena.
Hidrosfera
Hidrosfera (grezieratik "hydros": ura eta "sphaira": esfera) Lurreko Zientzietan lurrazpian, azalean eta gainazalean dagoen urak osatzen duen sistema materiala da. Hidrosfera urez eta uretan proportzio desberdinetan disolbaturik dauden gatz eta gasez osatua dago. Ez da geruza jarraitua, hau da, lur azaleko gune batzuetan 11 kilometroko lodiera du eta beste gune batzuetan, berriz, ez da ia existitzen, eta hori du ezaugarri garrantzitsu eta esanguratsuena. Ezaugarri hori izateko hiru arrazoi nagusi daude: batetik, hidrosfera kopuruz mugatua izatea; bestalde, hidrosferako ur masaren barnean molekulak alde batetik bestera mugitzea, eta azkenik, litosferaren gainaldeak gorabeherak izatea.
Hidrosferak Lurraren osagai isurkari guztiak hartzen ditu bere baitan eta, klimari dagokionez, bigarren azpisistema garrantzitsuena da, eguratsaren ondoren. Hidrosferaren osagai dira itsasoak, aintzirak, ibaiak eta lurpeko urak, baina hidrosferaren ozeanoek hartzen dute zatirik handiena, ozeanoetan baitago Lurreko ur guztiaren % 97,2
Hidrosferak ur bolumen handia du orotara, eta horri esker ziklo hidrologikoko fase guztiak betetzeko adina ur ematen du; lurruntzen denean eguratsari lurruna ematen dio eta aldi berean baita energia ere, bero latente moduan.
Edonola ere, hidrosfera ezinbestekoa da izaki bizien garapenerako eta lurrean bizitzeko baldintzak mantendu ahal izateko.
Hidrosfera osatzen duen ura sekzio desberdinetan sailkatzen da, zeintzuk bolumenari dagokionez handitik txikira honako hauek dira:
Planetako ur-edukia, guztira, 1.400 trilioi litrokoa da, 1,4 × 10 kg. Gehiena, % 97,23 ozeanoek eta polo-kasketeak % 2,15 gordetzen dute; akuiferoek, gizakiarentzako benetako erreserba, % 0,61; lakuak % 0,009, eta barruko itsasoak, berriz, % 0,008. Lurzoruaren hezetasunak 0,005 hartzen du, atmosferak % 0,001 eta ibaiek % 0,0001 baino ez dute metatzen. Kopuru hori beti ibili da Lurrean zehar, bertan bizia sortuz eta mantenduz. Dinosauroek duela 65 milioi urte zuten kopuru bera dugu gaur egun.
Ura ez da abiadura berean berritzen konpartimentu guztietan. Oso azkar egiten du atmosferan, eta, urtean, 34 aldiz berritzen da erabat; hau da, atmosferara sartzen da lurrunketa bidez, eta, 10 egunetan, ateratzen da euri moduan gutxi gorabehera den adina. Ozeanoak, aldiz, bere bolumenaren ‰ 0,27 baino ez du jasotzen eta lagatzen urtero, eta horrek esan nahi du 3700 urte inguru behar dituela erabat berritzeko.
Lurraren baldintza termikoek ez dute parekorik Eguzki sistema osoan. Lurra ez da ur guztia gotortzeko bezain hotza, eta, era berean, ur guztia lurruntzeko bezain beroa ere ez da.
Ur isurkariak, bere propietateei esker, beste geruza bat osatzen du litosferaren –geruza gotorra– eta eguratsaren –gas geruza– artean. Alde batetik, isurkari guztietan bezala, uretan ere molekulak batetik bestera mugi daitezke, eta bestetik, gasena baino pixka bat handiagoa da uraren pisu espezifikoa.
Horrela, Lurreko zati gotorra eta gas egoerakoa banatzen dituen interfasean pilatzen da ura. Litosferako puntu guztietan grabitatearen eragina berdina balitz, hau da, puntu guztiak zentrotik distantzia berera egongo balira, ur isurkariak geruza jarraitua osatuko luke, gune guztietan lodiera berdinekoa eta litosfera guztia inguratzeko modukoa, eta grabitazio-eremu batek mugaturik legoke. Baina litosferaren gainaldea ez da erregularra, eta, horrenbestez, ura sakonuneetan pilatzen da eta bete egiten ditu.
Ur aski balego litosferako gune guztiak litosferaren goreneko altueraraino betetzeko, hidrosfera lodiera aldakorreko geruza litzateke, baina goi maila jakin eta grabitazionala izango luke. Hala ere, ur masa ez da hainbestekoa, eta horren ondorioz, urak litosferaren parte batzuk estaltzen eta betetzen ditu, eta agerian uzten ditu beste batzuk.
Beraz, Lurreko isurkari geruza, hau da, hidrosfera, etena eta lodiera aldakorrekoa da.
Hidrosfera mota desberdineko urez dago osatua. Lurraren sakoneneko aldeetan itsaso eta ozeanoetako ura dago, gatz asko duena disolbatua; Lurreko ur edukin guztiaren %97,2 hartzen du ur gaziak. Ur geza da, berriz, euriteen bidez edo izotz biltegietatik Lurrera iristen eta ondoren ozeanoetara isurtzen dena. Ur gezeko masak dira, halaber, litosferaren sakonuneetan aldi batez harrapaturik gelditzen diren urak. Hidrosferan ur gazia eta ur geza zergatik dauden ulertzeko, hidrosferaren sorrerari begiratu behar zaio. Eguratsa bezala, lurrak berak isuritako gasen ondorioz sortu zen Lurraren gainaldeko masa isurkaria ere. Lurrak ur lurrun asko isuri zuen beste zenbait elementuren artean; ondoren ur masa horren prezipitazioa gertatu zen, eta prezipitatzean arazte lana egin zuen urak: gatz asko disolbatu zuen eta lehenengo masa ozeaniko handia osatu zuen horrela. Ur gazi hori erliebeko behereneko aldeetan pilatu zen.
Disoluzio batean lurruntzen dena disolbatzaile isurkaria denez, lurrundu ondoren litosferara hodeietatik prezipitatzen da ur geza; ur geza azaleko lur geruzetan zehar igarotzean disolbatutako gatzaren ondorioz bihurtzen da ur gazi. Bestalde, jatorriz itsasokoa den ur masa bat gainerako ozeanoetatik bereizten baldin bada, barne itsaso bat eratuko du eta beste edozein itsas ingurunetan egon litezkeenak bezalakoxe gaiak egongo dira ur horretan disolbatuta. Horrela osatua da, besteak beste, Mediterraneo itsasoa.
Hidrosferako ura bi sailetan bana daiteke: ur mugikorra (kokaleku egonkorrago bat aurkitu arte mugitzen ari den ur masa) eta finkoa (ur masa egonkorra, bere baitan partekako mugimenduak besterik ez dituena).
Lehenengo sailean, ur mugikorren barruan, ibaiak, uharrak eta, oro har, prezipitazioetako edo izotza urtzean sortutako ur lasterrak daude. Bigarren saila, ur finkoena, aintzirek, poltsa freatikoek, itsasoek eta ozeanoek osatua da, lekuz aldatzen ez diren ur masa egonkorrek osatua.
Bigarren sailaren barruan beste bi ur mota bereizten dira gatz kontzentrazioa kontuan izanez gero: gutxi gorabehera gatz kontzentrazio aldagabea eta gai elkartu mota berberak dituztenak (itsas urak deiturikoak) daude batetik, eta bestetik gatz kontzentrazioa aldakorra eta beti gai elkartu berdinak ez dituztenak (ur kontinentalak).
Sailkapen honek hartu du sailkapen klasikoaren tokia; izan ere, sailkapen klasikoak ur gazia eta ur geza bereizten ditu, baina sailkapena egiteko gatz kopurua kontuan hartzen denez, gerta daiteke bigarren saileko urak, ur geza deituak, lehenengokoak baino gatz kopuru handiagoa izatea, eta sailkapena onartezina izango litzateke, horrenbestez.
Itsasoko urak osaera berdintsua du beti, eta litroko 23 eta 28 gramo arteko gazitasuna izaten du. Hala ere, zenbat ur lurruntzen den, kontinentetik zenbat ur eta zein aldetatik iristen zaion edo izozmendien eta hormaguneen fusioa gertatzen den, horren guztiaren arabera itsasoko urak ez du gune guztietan gazitasun bera ere izaten: 40 gramorainoko gazitasuna izan dezake gune batzuetan eta 10 gramokoa soilik beste batzuetan.
Itsasoko urak kloro, sodio eta magnesio ioiak ditu, nagusiki; ioi horiek kloruroak sortzen dituzte, eta zapore gazia eta mikatza ematen diote urari.
Itsasoko ur finkoak litosferaren topografiaren arabera metatzen dira, eremu batzuetan gehiago eta beste batzuetan gutxiago.
Litosferaren hiru laurden hartzen dute itsasoko urek, baina ez dute sakontasun bera gune guztietan eta masa kontinentalen arabera daude banatuta, hau da, denboran zehar kontinenteak mugitu ahala aldatzen da itsasoko ur finkoen banaketa ere.
Esan bezala, itsasoko ur masa ez dago Lurreko eremu guztietan berdin banatua; gaur egun Hego Hemisferioan dago itsasoko uraren erdia baino pixka bat gehiago, eta bost zatitan banatuta dago, kontinenteek mugatutako bost zatitan alegia.
Atlantikoa, Ozeano Barea, Indiakoa, Artikoa eta Antartikoa dira bost zati nagusiak, baina itsasertzaren formaren arabera zenbait azpieskualde bereizten dira ozeanoetan –kanpo edo barne eskualdeak–, eta eskualde horiei ematen zaie, hain zuzen ere, itsaso izena.
Ozeanoek sakonera handia dutenez –3000 metroko sakonera batez beste– ozeanoko ura azaletik hondorako zenbait geruza teorikotan banatu ohi da, nahiz eta ur zatikiak ur masaren barnean edozein norabidetan mugi daitezkeen. Banaketa hori azaletik sakonera ezaugarriak nola aldatzen diren ikusteko egiten da, eta ez hainbeste geruzen artean alde handiak daudelako; izan ere, geruza batetik besterako aldaketak ez dira bat-batean gertatzen eta ur masen baitan goitik beherako eta behetik gorako mugimenduak gertatzen dira.
Kontuan hartu beharra dago bero trukea difusio molekularraren bidez eta, batik bat, zurrunbilo bertikalen bidez gertatzen dela uretan. Zurrunbilo bertikalei esker gazitasun maila eta tenperatura desberdineko urak nahasten dira. Baina, dena dela, zenbat eta sakonago jo, orduan eta alde termiko handiagoa nabarmentzen da urean, hau da, zenbat eta sakonago jo beheranzko gradientea du tenperaturak, eta tenperatura gradiente horren arabera zenbait geruza bereiz daitezke:
Artiar ozeanoan eta Antartiarrean ez dira hiru geruza hauek bereizten; maila bakarra dago, ur hotzarena.
Lurraren funtzionamendurako ezinbesteko jarduera betetzen du hidrosferak. Lurreko materialen dinamikan eragin zuzena izateaz gainera, hidrosferan pilatzen dira sedimentuak, eta horrenbestez hidrosfera behar-beharrezkoa dute izaki bizidunek bizirik irauteko. Ezaugarri eta magnitude fisiko jakin batzuei esker du halako garrantzia hidrosferak; propietate horietako batzuk finkoak dira (propietate estatiko deritze), hau da ez dira ur lasterren araberakoak; eta beste batzuk aldiz, hidrosferako ur masen leku aldaketen eta astinduen arabera aldatzen dira, hau da propietate dinamikoak dira.
Hidrosferaren propietate estatiko aipagarriena presioa da. Presioak aldaketak izaten ditu dentsitatearen eta, horrenbestez, tenperaturaren arabera, baina oro har banaketa konstantea duela-eta, zenbat eta sakonago orduan eta handiagoa dela –hamar metroko atmosfera bat igotzen da– esaten da oro har. Propietate estatikoa da, orobat, argia, ekosistementzat ezinbestekoa baita. Uretara iristen den argi energia ur zatikiek xurgatzen dute pixkanaka, eta horrela, zenbat eta leku sakonagoa izan orduan eta argi intentsitate gutxiago egoten da, harik eta batere argirik gabeko gunea (leize ura) hasten den arte. Argiaren muga 80 eta 100 metro arteko sakoneran dago, eta eremu fotikoa (argia duena) eta afotikoa (argirik gabea) banatzen ditu. Ur sakonetan argirik ez dagoenez, materia bizi gehiena, algak batik bat, masa isurkariaren goialdean pilatuta egon ohi da.
Bigarren multzoan banaketa erregularra ez duten propietateak daude, hau da, ur masaren baitako ur lasterren eta astinduen mende daudenak. Tenperatura eta gasen kontzentrazioa dira hidrosferaren propietate dinamiko aipagarrienak.
Uraren tenperaturak aldagabe irauteko joera duenez, hidrosferak klimaren tenperatura erregulatzeko ahalmena du; ahalmen horren erakusgarri da, hain zuzen, egun batetik bestera edo urtean zehar uretan tenperatura aldaketa handirik ez izatea. Bi arrazoi nagusik bideratzen dute joera hori: alde batetik, beherantz jaisten den energia ur bolumen handi batean barreiatzen da, bai bertikalean eta bai horizontalean, bero asko pilatzen da, eta beroa pilatzeak bero truke handiak gertarazten ditu ozeanoaren eta eguratsaren artean, hilabeteetan edo urteetan zehar, eta are mendeetan zehar ere, orekatze prozesu luze batean, ur sakonak baldin badira. Bestetik, kontuan hartzekoa da uraren bero ahalmen handia; ahalmen hori dela eta, denbora asko behar da ura berotzekoeta hozteko, energia asko irabazi edo galdu behar baitu tenperatura igotzeko edo jaisteko.
Hala ere, uraren bero espezifiko handiari esker bero asko pila daiteke egunean zehar eta urte sasoi batzuetan, eta geroago, beroa pixkanaka kanporatuz, uraren gradiente termikoa mugatzen eta tenperatura tarteak mantentzen lagunduko du horrek.
Gauza jakina da Eguzkiak uraren gainaldeko geruzei ematen dien beroaren araberakoa dela itsasoko uraren tenperatura.
Horrela, ekuatore aldeko urak poloetakoak baino beroagoak eta dentsitate apalagokoak dira; tenperatura alde horren ondorioz ur lasterrak sortzen dira eta ur laster horiek ura astintzen dutenez, tenperatura desberdineko urak nahasten dira.
Dena dela, ur geldien goiko geruzetan beroak denbora gehiagoz irauten du eta horren ondorioz tenperatura ez da berdina izaten azalean eta sakonean: tenperatura beroena azalean izango da eta zenbat eta beherago jo, orduan eta hotzagoa izango da, harik eta 4 graduraino jaisten den arte. Tenperatura horretan du itsasoko urak dentsitate gorena; behin tenperatura hori iristen duenean, ura gorantz izozten da eta ez dio uzten ur hotzari hondoratzen.
Izotz geruza horrek bakartzaile funtzioa betetzen du, beraz, eta bero galera galarazten duenez gero, ez da ur masa osoa izoztuko. Garrantzi handia du, orobat, gasen eta gatzen disoluzioak. Gai horiek errazago disolbatzen direnez ur hotzetan, lurburu inguruko uretan gas eta gatz gehiago egoten da disolbatuta; ur hotza hondoratzean gatzak eta gasak eramaten ditu hondora, eta horrela, ur sakonetan ur azalean baino gatz eta gas kontzentrazio handiagoa izan daiteke ur masa guztian.
Geruza bertikalak edo aldagai jakin batean sakoneraren arabera aldeak antzematen diren kasu guztietan –aldagaiak gora egin ala behera egin–, gradiente jakin bat sortzenda goiko geruzaren eta behekoaren artean.
Gradiente horri esker mugimendu bertikalak gerta daitezke masa isurkariaren baitan.
Lurreko tenperatura erregulatzeko zeregina du Lurraren termostato edo bero energiaren erreserbak, eta lagungarria da, orobat, ekuatore aldeko eskualde beroetatik lurburuetako eskualde hotzetara itsaslasterren bidez gertatzen diren bero garraioa.
Ur masa osoan gertatzen den bero trukearen herena ozeanoei esker gertatzen da. Ipar Hemisferioan bero trukearen %40 gertatzen da ozeanoei esker; fenomeno honen adibide ezagunena Golkoko itsaslasterra da, Europako kostaldeko mendebaleko urari beroa ematen diona.
Histamina
Histamina histidina aminoazidotik gorputzak sintetizatzen duen substantzia da, zenbait prozesu fisiologikotan parte hartzen duena. Besteak beste, erreakzio alergikotan, nerbio-bulkadaren transmisioan eta urdaileko fisiologian.
Histamina histidinaren deskarboxilazioaren ondorioz eratzen da.
Hipofisi eta hipotalamoaren neuronek ekoizten dute substantzia hau, eta baita mastozitoek eta granulozito basofiloek. Mastozitoak ehun konjuntiboan eta odol-hodietako endotelioan dauden zelulak dira, eta granulozito basofiloak leukozito mota bat.
Histaminak efektu hauek eragiten ditu:
Janari-intoxikazioetako mota bat, arrainaren kontsumoarekin lotuta dagoena, histaminak eragindakoa da. Histaminak sortutako intoxikazioa egoera txarrean dagoen arraina jateagatik agertu ohi da. Arrainaren bakterio hondatzaileek histidina aminoazidoa -arrainean oso ugaria dena- histaminan eraldatzen dute, eta histamina horrek alergiaren sintomak eragiten ditu.
Disolbatzaile
Disolbatzailea solutu bat disolbatzeko gai den substantzia da. Disoluzio batean kantitate handienean dagoen osagaia izan ohi da, gehienetan likidoa. Disolbatzaileak disoluzioaren egoera fisikoa ezartzen du, horregatik, disoluzioaren egoera fisiko berean dagoen osagaia dela esaten da.
Disolbatzailearen molekulek solutuarenak inguratu eta elkarrekintzak izaten dituzte haiekin. Prozesu hau solbatazioa bezala ezagutzen da. Solutu polarrak disolbatzaile polarretan disolbatuko dira dipoloen arteko elkarrekintza elektrostatikoen eraginez. Solutu apolarrak aldiz, disolbatzaile apolarretan dipolo induzituen arteko elkarrekintzen bidez.
Disolbatzaile unibertsala ura da.
Estuario
Geografian, estuario bat, ibaien itsasoratzearen zatirik zabalena da, itsaso irekietan edo ozeanoetan, itsasaldiak, zabalagoak eta kulunkatze handiagokoak diren tokietan. Estuario erako itsasoratzea, ibai ibilgu beso bakarraz osatua dago, oso zabal eta sakona den besoa, alboetan, hondartza antzekoak ere izaten dituen arren, non, uren erretiratzeak, ur gaziak jasaten dituzten landareak haztea ahalbidetzen duen. Zabaldutako onil forma izaten dute.
Estuarioak, itsasgoran itsasoko uren sarrerak, ibaiaren urak atxikitzen duelako gertatzen da, itsasbeheran, ur guztia, abiadura handian sartzen delarik itsaso edo ozeanoan, ibaiaren ibilgua garbitu eta sakontzen laguntzen duena, sarritan, padura gune handiak utziz.
Zabalera handieneko itsasaldiak, Frantzia ipar-mendebaldeko estuarioetan gertatzen dira, eta, batez ere, Kanadako ekialdeko kostaldean, (Fundyko badia, 16 metro inguru). Rance ibaiak (Frantzia) ekoizpen hidroelektriko sistema bat du, itsasaldien indarra, bere itsasoratze tokiko estuarioan erabiliz, itsasgorarekin zein itsasbeherarekin. Estuarioetako ekosistemak, bere ekoizpen biologiko handiagatik eta bere biodibertsitate handiagatik bereizten dira.
Estuarioak ekuatore aldean, oso urriak dira, baita ozeanoetan ere, itsasaldien zabalera txikia eta ibaiek dakartzaten sedimentu ugarien ondorioz. Arrazoi honegatik, Niger ibaia, Amazonas, Orinoko eta ekuatoretik gertu aurkitzen diren beste ibai asko eta asko, estuarioetan itsasoratu ordez, delta eratuz itsasoratzen dira, ozeano irekietan itsasoratu arren.
Estuario adibide on bat, Tajoren estuarioa da, Lisboan.
Frantziako Atlantikoko kostaldeko artzainek, euren ardiak toki hauetara bazkatzera eramaten dituzte itsasbeheran (landaretza halofiloa), honela, ardien okelak gatz kopuru handia jasotzen duelarik, oso preziatua dena ("mouton de pré salé").
Wallace Lerroa
Wallace Lerroa, Insulindiaren bidez muga biogeografiko bat adierazi eta Asia eta Ozeania banatzen dituen irudizko lerro bat da. Animaliak, eta, neurri txikiagoan, landareak, nabarmenki ezberdinak dira alde bakoitzean, hurbiltasun geografiko eta antzekotasun klimatikoa gora-behera, eboluzio historia bananduak islatuz. Lerroa, Bali eta Lombok uharteen artetik igarotzen da, Javatik ekialdera, Borneo, mendebaldean utziz, eta Sulawesi artean jarraitu eta Filipinak uharteetako hegoaldetik igarotzen da azkenik. Lerroaren ipar-mendebaldean, Hego-ekialdeko Asiako bereizgarria da, eta, hego-ekialdean, berriz, australasiarra, Ginea Berria, Australia eta Ozeano Barearen hego-mendebaldeko uhartedi ugaritan hedatzen dena.
Lerroaren egungo eta azaleko behaketa baten ondorioz, irudizkoa dela pentsa daiteke, baina muga fisiko garrantzitsu batekin bat dator, Wallace fosarekin, alegia, Eurasiar eta Australiar plaken arteko mugatik gertu subdukzio bidez eragindako urazpiko osin zabala.
Laugarren aroko glaziazio garaietan, gaur egun uraren mailaren azpitik dauden eskualdeak, lerroaren bi alboetatik, agerian geratu ziren, fosaren gaineko itsasarte baten bidez bananduak, eta animalien migraziorako oztopo izan zen. Azken glaziazio aroan (Würm glaziazioan), lerroaren mendebaldean, Sonda azpikontinentea agertu zen, eta, ekialdean, Sahul, biak, 100 kilometro baino gutxiagoko tarte batez bananduak. Hominidoen hedapenean, fosa eta lerro horiek, ia gaindiezinezko oztopo izan ziren Australasia alderantz igarotzerako orduan, hasiera batean, "Homo erectus"aren forma modernoek gainditutakoa (espezie honetatik "Homo floresiensis"a dator, Flores uhartean aurkitu zena, 2004an, lerroaren ekialdean) eta ondoren, "Homo sapiens"ak, egungo espezieak, dirudienez, duela 70.000 urte, horretarako, almadia edo enborrez eginiko baltsa primitiboak erabiliz.
Izena, Alfred Russel Wallacen omenez du, Insulindia 1860 inguruan aztertu zuen naturalista eta geografo ingelesa. Darwinekin batera, hautespen naturalean oinarritutako eboluzioaren teoriaren egileetako bat izan zen.
Naturalista
Naturalista, nagusiki XVII. eta XIX. mendeen artean, natura zientziak edo natura historiari buruz ikerketak egiten zituzten zientzialariak ezagutzen diren modua da, naturaren azterketa eta deskribapenari buruzko interesa, askoz antzinakoagoa den arren, erromatar eta greziarren garaikoa.
Naturalistek, nagusiki, botanika, zoologia, medikuntza, geologia, geografia eta ozeanografiari buruzko ezagutzak zituzten. Horietako batzuk, politikan eta diplomazian aritzen ziren pentsalari nabarmenak ziren. Bidaiari nekaezinak ziren, eta euren lanek, ohi, irismen eta ondorio orokorrak izaten zituzten.
Monumentu natural
Monumentu naturala balio paisajistiko, geologiko edo historiko berezia edo beste mota batekoa (baita sinbolikoa ere) duen elementu natural bat da, hala nola: ehunka urte dituen zuhaitz bat, baso bat, leize bat, uharte bat, eta abar. Monumentu naturalaren kontserbazioak babes berezi bat eskatzen du, goragoko babesa izan dezakeen inguru batetik kanpo izaten baitira.
Monumentu naturalen adibide dira Tenerifeko dragoa, milaka urte dituena, edo Lausa Haranean dagoen Santiago Mendiko Monumentu Naturala.
Oinarrian, babes berezi bat merezi duten singulartasun, bakantasun edo edertasun nabarmeneko eraketek osatutako naturako gune edo elementuak izendatzen dira monumentu natural.
Kategoria honen barnean sartu ohi dira beren balio kultural, zientifiko edo paisajistikoen garrantzi edo singulartasunagatik interes berezia duten eraketa geologikoak, aztarnategi paleontologikoak eta lurreko bestelako elementuak ere.
Kamefito
Kamefitoa, Raunkjaerrek egindako sailkapenaren arabera, landare bizikorra da, negu-begiak lurzorutik, gehienez ere, 25 cmko garaieran dituena. Honela sailkatzen dira:
Aniztasun adierazle
Estatistikan, aldagai kualitatibo batek hartzen dituen kategorien arteko maiztasun eta banaketa eta kategoria kopurua bera neurtzen dituen ezaugarria da. Zenbat eta kategoria gehiago eta maiztasunak kategoria ezberdinen artean zenbat eta berdintsuagoak izan, orduan eta aniztasun handiagoa izango da. Aldagai kualitatiboen sakabanatzea dela esan daiteke. Biologian eta ekonomian batik bat erabiltzen den ezaugarria da.
Biologian, aniztasun adierazleak ekosistema baten bioaniztasuna neurtzen duen neurriak dira. Bioaniztasuna kontzeptu zabala, lausoa eta interpretazio ezberdinak dituena da. Hau dela eta, ez da sinplea bioaniztasunerako neurri bat ematea, zenbakizko balio batek murriztu egingo baitu bati bioaniztasun kontzeptuaren zabaltasuna.
Ekonomian ere erabiltzen dira aniztasun adierazleak, sektore ekonomiko bateko eraketa aztertzeko esaterako. Politikan ere, hauteskunde emaitzak aztertzeko erabil daitezke. Eskuarki, kontzentrazioa ez bezala, aniztasun adierazleak aldagai kualitatiboak aztertzeko erabiltzen dira.
Bioaniztasun kontzeptuaren ikuspegi ezberdinei jarraiki, aniztasun adierazle ezberdinak proposatu dira:
Ekonomian, gainera, Herfindahl adierazlea erabiltzen da.
Gazitasun
Gazitasuna uretan disolbatutako gatz kopurua da. Normalean gatz gramo / itsasoko uraren kilogramo bezala neurtzen da (teknikoki dimentsio gabea da). Gazitasuna faktore garrantzitsua da uraren kimika eta prozesu biologikoen hainbat ezaugarri azaltzeko. Egoera aldagai termodinamiko bat da, eta tenperatura eta presioarekin batera uraren dentsitatea eta bero-ahalmena bezalako ezaugarri fisikoak zehazten ditu.
Gazitasun konstanteko isolineei isohalinak deitzen zaie.
Itsasoko urak 35 g/kg inguruko masa gazitasuna izan ohi du, baina ibai-ahoetatik gertu txikiagoa izan daiteke. Ibai eta lakuek gazitasun maila desberdinak izan ditzakete, 0,01 g/kg-tik hasi eta zenbait g/kg arte, baina badira gazitasun handiagokoak ere. Itsaso Hilak 200 g/kg baino gehiagoko gazitasuna du. Euri urak, lurra ukitu aurretik, 20 mg/l edo gutxiagoko TDSa (guztira disolbatutako solidoak, "Total Dissolved Solids") izan ohi du.
Ibai, laku eta ozeanoen gazitasuna kontzeptualki sinplea da, baina teknikoki zaila da zehazki definitu eta neurtzea. Kontzeptualki gazitasuna uretan disolbatutako gatz kopurua da. Gatzak ioiak osatuz disolbatzen diren gai kimikoak dira, adibidez, sodio kloruroa, magnesio sulfatoa, potasio nitratoa eta sodio bikarbonatoa. Disolbatutako kloruro ioien kontzentrazioari klorinitate deitzen zaio batzuetan. Disolbatutako materia iragazki oso fin batetik (historikoki 0,45 μm-ko poro tamainakoa, baina gaur egun ohikoa da 0,2 μm-koa) igaro daitekeena da. Gazitasuna masa frakzio moduan adierazi daiteke, hau da, disolbatutako materialaren masa disoluzioaren masa unitateko.
Ozeanografoentzat itsasoko uraren gazitasuna neurtzeko teknika zehatz batzuei lotua dago. Teknika nagusiak aldatu ahala aldatzen dira gazitasunaren deskribapenak ere. 1980 arte balorazio bidezko teknikekin neurtzen zuten gazitasuna. Klorinitatea jakiteko zilar nitratoarekin egindako balorazio bidez neurtu daitezke haluroak (nagusiki kloruroa eta bromuroa). Ondoren, klorinitatea faktore batekin biderkatzen zen gainerako osagaiak kontutan izateko. Emaitza bezala 'Knudsen gazitasunak' deiturikoak lortzen ziren, milako parteetan (ppt edo ‰).
Itsasoko uraren gazitasuna neurtzeko eroankortasun elektrikoa erabiltzen hasteak gazitasun eskala praktikoa 1978 ("practical salinity scale 1978, PSS-78") deituriko eskalaren garapena ekarri zuen. PSS-78 erabiliz eginiko neurketek ez daukate unitaterik. Batzuetan psu edo PSU (gazitasun unitate praktikoa, "practical salinity unit") gehitzen zaie PSS-78 erabiliz neurtutako balioei.
2010ean itsasoko uraren ekuazio termodinamikoa 2010 (Thermodynamic Equation Of Seawater 2010, TEOS-10) izeneko estandar berri bat sortu zuten itsasoko uraren propietateentzat. Gazitasun absolutua erabiltzen zuen gazitasun praktikoaren ordez. Gazitasun absolutuak masa frakzio bezala adierazten dira eskala honetan, gramoak disoluzio kilogramoko.
19,37 ppt-ko klorinitatea duen itsasoko uraren lagin tipiko batek 35,00 ppt-ko Knudsen gazitasuna du, 35,0 inguruko PSS-78 gazitasun praktikoa eta 35,2 g/kg inguruko TEOS-10 gazitasun absolutua.
Itsas azalaren gazitasuna ("Sea Surface Salinity," SSS) kliman eragina duen aldagai bat da. Gazitasun maila aldatzeak uraren dentsitatea alda dezake eta ozeanoen zirkulazioan eragin handia izan. Korronte horiek gatzarekin batera beroa garraiatzen dute globoan zehar. Ozeanoek garraiatutako beroak atmosferako haizean eta hodeien sorreran eragina du. Ondorioz, itsas azalaren gazitasuna ikertzeak ozeanoen zirkulazio globalak klima aldaketan duen eragina ezagutzen laguntzen die zientzialariei eta lagungarria da "El Niño" fenomenoaren gertaerak aurreikusteko eredu konputazional hobeak sortzeko.
Simpsonen aniztasun adierazle
Simpsonen aniztasun adierazlea ekologian erabiltzen den aniztasun adierazlea da. Zoriz aukeratutako bi banako edo organismo espezie berekoak izateko probabilitatea besterik ez da. Honela kalkulatzen da:
"S" jasotako espezie kopurua da. "N" eta formula_2 espezie guztietarako eta espezie bakoitzeko jasotako banako kopurua da. Ekosistema osoan dauden banako kopurua zenbatzea oso zaila denez, gehienetan ikergai diren espezie guztiak barne hartzen dituen eremu txiki bat edo laginketa karratu bat aztertzen da, kopuruak zenbatzearren.
Adierazlea zenbat eta handiagoa izan, bioaniztasuna hainbat eta txikiagoa dela esan daiteke.
Ondoko taula, lur karratu batean jasotako espezieen zenbaketa azaltzen da:
Guztira, 2+8+1+1+3=15 organismo bildu direla, honela kalkulatzen da Simpsonen adierazlea:
Shannonen aniztasun adierazle
Shannonen adierazlea edo Shannon-Wienerren adierazlea , H' ikurrez irudikatzen dena, aniztasun adierazlea da, besteak beste, ekologian erabiltzen dena bioaniztasuna aztertzeko.
Ekologia alorrean:
Aurreko balio hauetatik abiatuz, espezie bakoitzaren ugaritasun erlatiboa kalkulatzen da:
formula_4
Shannonen adierazlea honela kalkulatzen da azkenik:
Adierazlea maximora heltzen da espezie guztiek kopuru berdinak dituztenean:
formula_6
Zenbat eta handiagoa izan, aniztasuna handiagoa dela esan daiteke.
Eremu batean jasotako espezieen banakoak zenbatu ondoren, Shannonen adierazlerako kalkulua azaltzen da ondoren:
Azken zutabeko baturaren aurkakoa da Shannonen adierazlea:
formula_7
Basogintza
Basogintza basoak ustiatu eta kudeatzearen jarduera da. Basoetatik gizakiak ateratzen duen baliabide nagusia zura da, baina beste zenbait lehengai ere erauzten ditu basoetatik, hala nola erretxina eta kortxoa. Lehengai horiek gizakiak funtsezkoak ditu beste industria batzuetarako, hala nola papergintzarako, altzarigintzarako eta eraikuntzarako. Ekonomia eta ekologia uztartzen dituen jarduera bat da. Izan ere, gaur egun, basoko baliabideak ahalik eta modu eraginkorrenean ustiatzea du xede, baina basoko ekologia eta bioaniztasuna errespetatuz. Hala ere, historian osoan eta gaur egun ere, basoen gehiegizko ustiapenak basoa nagusi zen lurralde anitz birrindu ditu, eta arazo ekologiko larriak sortu.
Erromatarren garaira atzera eginez, Espainiaren konkistak ia 2 mende iraun zuen, hala ere, erromatarren kultura eta beraien ohiturak berehala iritsi ziren herritarrengana, hala nola, "De re rustica" liburua edo mendiarekin zuten harremana. Catonen "De re rustica" lanarekin, lurra lantzearen lehen ideiak agertu ziren. Esate baterako, Caton, "De re rustica" lanean, zuhaitzak mozteko garairik egokienen inguruan mintzatu zen. Beranduago Varronek, nekazaritza-zientziaren laburpen bat egin zuen "Libri tres rerum rusticautm" izeneko hiru liburuetan. Hemen adibidez, landa lanetan egunen eraginaren inguruko ideiak aipatu zituen, baita, haztegietan bete behar ziren zainketak. Azkenik, Virgiliok, bere "Geórgicas" lanean, zuhaitzen hazkuntzan eta ugalketan inguruko lehen ideiak ekarri zituen. Honekin batera, zuhaitz mota bakoitzaren habitat edo bizileku hoberena zein den zehaztu zuen, adibidez, sahatsak erreka ondoetan edo zumarrak laku inguruetan egon behar zirela esan zuen. Beranduago, Columelari esker zelaiak nola hasi eta kultibatu behar ziren jakin zuten, baita, gaztainondoak edo arteak nola landatu behar ziren. 
Basogintzaz ari garenean, basoen edo mendien laborantzaz edo labore horri buruzko zientziaz mintzatzean, esan beharra dago, Espainiako historian zehar ez dela aurkitzen zeregin horretan sartzen diren ezaugarririk, noiz behinkako ezaugarri primitiboak izan ezik, jabetzaren babesle gisa. Honen adibidetzat, VII. mendean baso aberastasunaren aldeko arauak jasotzen zituen foruak idatzi ziren, bereziki suteen inguruan. Honakoa zioen: "“Gizakume batek mendia edo zuhaitzak pizten baditu, epaileak 100 astindu eman eta erre zuena zuzendu egingo du"." Bi mende geroago, IX. mendean Kataluinan, zenbait agindu zuhaitzen mozketen eta ehizaren kontserbazioaren inguruan ezarri ziren. 
718. urtean arabiarrak penintsulara iristean, basogintzaren inguruko ideiak asko aldatu ziren, nekazaritzan loraldi bat eman zen esaterako. Baina XV. mendean, hauek kanporatzean, penintsulako zelaiak, basoak eta mendiak beherakada handi bat jasan zuten XIX. mende arte.  Hala eta guztiz ere, urte horietan baso-ondarearen alde egindako arauak ezarri zituzten, ahalegin bat egin zen basoak eta mendiak mantentzeko asmotan. Hala nola, 1150. urteko Malina hiriko Forua, mendiari kalte egiten dionak zigorra jasoko zuela esaten zuena, edo 1210. urteko Salamancako Forua, lizentziarik gabeko karraskak eta egurrak mozteko zigorrak ezarri zituena. Era berean, mendien eta haien egurren gaineko ekoizpen-baimenak ematen ziren, hala nola, Alfontso X.aren Getariarako pribilegioa, zeina Gipuzkoan, ontziak eraiki eta hobetzeko beharrezkoa zen egur guztia moztea ahalbidetzen zuena. Honekin loturik, ontziak edo eraikinak eraikitzeko egurrak beharrezkoa izaten jarraitzen zuen XIV eta XVI mende bitartean, baina, Espainiako gobernatzaileek basoeen eta mendien uztiapena eta babesa kontrolatzeko zenbait lege ezarri zituzten. Honen adibide ditugu, 1355, 1447, 1496, 1518, 1538, 1542 eta 1543 urteetan, errege katolikoek, Juan II-nak edo Carlos I-ak ezarritako pragmak. Ordea, garai horretako gizarteak ez zuen naturaren kontserbazioaren ikuspegi hori partekatzen, baizik, natura biziraupenerako materia gisa ikusten zuten, eta uztiapenerako herramienta berrien sorrerak penintsulako basoen egoera arriskuan jarri zuen. 
Basogintza herrikoiari dagokionez, mendeetan honekiko eduki zuten ikuspegia aldatzen joan da beraien beharraren arabera. Hasieran egindako baso praktikek oinarri sendoa izan zuten erromatarren irakaskuntzarekin, nekazaritzarako eremuak alde batera utziz eta basoa fruitu-iturri gisa edo abere edo egur hornitzaile gisa erabiliz. Gerora, herri germaniarrak iristean erromatarren ideia alde batera utzi eta jabetza komunalaren ideia ekarri zuten eta herriaren artean mendia “alaitzera” banatzen zuten, gero, bertatik fruituak, egurra… guztien artean partekatzeko. Nekazaritzako, basoko eta abeltzaintzarako aprobetxamendu hori VI. mendetik IX. mendera bitartean garatu zen penintsulako herrietan.
XVI. mendetik aurrera populazioak gorakada handia jasan zuen, ondorioz, beharrezkoa izan zen lurra lurberritzea nekazaritzan erabiltzeko, honakoa, basoen kontura egin zen, eta nekazariarentzat gehienetan zuhaitza zen etsairik handiena, hazia jaten duten hegaztien babesleku delako. Botere publikoek basoen arriskuen berri eman zuten, esaterako, horrelako arauak jarriz: “ Mendiak mozten dira…, garai latzetan ez dago babesik abereentzat, beraz, beharrezkoa den lekuetan pinuak, haritzak eta arteak landatu daitezke, horrela, egurra eta abereentzako babeslekua egon dadin.” Baina, penintsularen orografia zailarengatik bakarrik irisgarritasun erraza duten basoakekin amaitu zen, gainontzeko basoak zapaldu gabe mantenduz XIX. mendearte. Nobleen eta elizgizonen agerpenak, biztanleriaren zati handi bat basoarengandik banatu zuen. Izan ere, hau jauntxoen eskuetara igaro eta nekazarien zati handi bat hauen morroi bilakatu zen. Mendiak, aldi horretan, balio ludiko handia hartu zuen, herrialdeko goi-klaseek erabiltzeko eta gozatzeko topaleku gisa.
XVII-XIX mendeetan, Espainiak zientziarekiko zuen atzerapena kontuan harturik, basogintzak ez zuen aurrerapen handirik jasan. XVIII. mendean Frantzia aldetik sartu ziren lehen baso-jakintza teknologikoak basoa babesteko. Honen ondorioz, basoarekiko edo mendiarekiko zeuden erritu kulturalak galdu eta honekiko jakintza zientifiko-teknologikoago bat edukitzen hasi ziren herritarrak. 
XX. mendea, Gerra Zibila amaitzean egin ziren pinuen landaketengatik nabarmentzen da. Birpopulatze plan orokor bat planteatu zuten 1940an, zeinetan, 6 milioi hektarea pinuz birpopulatzea zuen helburu gisa.
Euskal Herrian ez dago baso edo oihan naturalik: gutxi edo gehiago, denak gizakiak landuak izan dira. Gipuzkoa eta Bizkaiko zuhaitz estaldura ia azaleraren % 60koa da (ia guztia, ustiapenerako landatutako zuhaitzak), Arabakoa % 47koa (gehiena, berez jaiotako zuhaitzak) eta Nafarroakoa % 33koa (gehiena, berez jaiotako zuhaitzak). Euskal Herrian, basoaren ustiapena, ikuspuntu ekonomiko batetik soilik ulertzen da, hau da, aipaturiko azken funtzio horren haritik, basoen ekoizpena da betidanik ustiatu izan dena.
Baso bat ikuspuntu kontserbazionista batetik ustiatzea, hots, lurzoru, animalia, landare edo paisaje bat kudeatzeko basoa ustiatzea, kontzeptu moderno samarra da eta egia esan hemen ez gaude horrelakoetara ohiturik, baina datozen urteetan, gisa honetako neurriak ere hartu beharrean izango gara ezbairik gabe. 
Orokorrean gaur egun Hego Euskal Herrian zur salmentarako gehien bat bi zuhaitz espezie landatzen dira, intsinis pinua edo "Pinus radiata" eta Eukalipto urdina edo "Eucaliptus globulus". Basogintzak ekologikoki arazo nagusi bat dakar: biodibertsitatea murriztea. Hau da, adibidez pinua landatutako azalera batean biodibertsitatea urriagoa da. Horrek zuzenean eragiten die landare eta animaliei. Esaterako, basurdea baserritarrei gero eta kalte gehiago sortzen ari zaie; izan ere, pinudietan badu non babestu eta ezkutatu, baina baso landaketa horiek ez diete bazkarik eskaintzen.
Etekin ekonomikoari dagokionez, eukaliptoak etekin handiagoa eskaintzen du intsinis pinuak baino, baina ingurumenean duen eragina okerragoa da. Pinuarekin gertatzen den bezala, eukaliptoaren monolaborantzak biodibertsitateari kalte egiten dio, eta gainera beste bi arazo nagusi dakartza: alde batetik, eukaliptoen hostoek toxikotasun handia dute, bizidun askorentzat kaltegarriak dira, eta gainera habitataren lurzoruak eta ur iturriak kutsatzen dituzte; bestetik, ura xurgatzeko gaitasun handia duen zuhaitza denez, bertakoak diren landare espezie askori haztea galarazten die.
Hego Euskal Herrian ustiatzen diren bi espezie nagusiek (pinua eta eukaliptoa) bilakaera desberdina izan dute, prezioaren aldetik. Pinuaren salneurriak gora egin du azken urte hauetan, baina gorakada hau ez da izan pinu eskasiagatik, zuraren erabilera erabat aldatu delako baizik. Duela hamar bat urte, pinu zura batez ere papergintzara bideratzen zen; geroztik egin diren ikerketek, ordea, pinu zura beste zenbait erabileratarako lehengai ona dela ziurtatu dute, hala nola, altzarigintzarako, eraikuntzarako eta arotz lanetarako.
Eukaliptoaren kasuan, berriz, salneurriek gorabehera handiak izaten dituzte. Paper pasta egiteko erabiltzen da. Hemen eukalipto oso gutxi dagoenez, kanpotik ekarri behar izaten da, Hego Ameriketatik gehienbat. Herrialde haietako diruekiko trukaneurrien gorabeherek eragin handia izaten dute hemengo zuraren azken salneurrian.
Pinu zurak papertegietako bidea utzi eta beste erabilera batzuk hartu izanak, zenbait ondorio ekarri ditu haren ustiapenean. Gero eta pinu zaharragoak botatzen dira. Ahalik eta korapilo gutxien edukitzea nahi izaten da, eta, beraz, gaztetan kimaketa egokiak egin behar izaten dira. Paperetarako pinua 30 bat urterekin botatzen zen; orain, baina, ohikoa izaten da 35-40 urteko pinudiak ateratzea. Izan ere, urte gutxian, pinuaren salneurria bikoiztu egin daiteke.
Zur txarrena Euskal Herrian gelditzen da, baina hoberena, % 80-90 inguru, kanpora bidaltzen da. Lehengai asko eta asko Burgos aldeko zerrategi handietara eramaten dira zuzenean. Euskal Herritik Burgosa eta handik Espainiako Levante aldera, Bartzelonara eta abar bideratzen da. Leku haietan indartsua da altzariaren industria, eta etengabe zura eskatzen ari dira. Espainian Hego Euskal Herriko zurarekin egindako altzari horiek Europa osora zabaltzen dira, adibidez Alemaniara. Hego Euskal Herrian, pinu zurak ez du estimazio handirik.
Ototoxikotasun
Ototoxikotasuna sendagai ototoxikoek eragindako barne belarriko egituren kalte itzulgarri edo itzulezina da. Medikamentu hauek bide desberdinetatik administratu ondoren bide sistemikora heltzen dira.
Barne belarriko entzumen funtzio zein bestibularrari eragiten dioten arren, batez ere korti organoarentzat dira toxikoak medikamentu hauek. Farmako ototoxiko gehienak giltzurrun bidetik iraizten dira eta giltzurrunen funtzionalitatearen murrizpenak entzumen gaitasunaren galera dakar.
Ez dago ototoxikotasuna tratatzeko tratamendu zehatzik, baina arazoa sortzen duen sendagaia hartzeari uztea izaten da gomendagarriena.
Erregolito
Erregolitoa orokorrean alteratutako eta kontsolidatu gabeko geruza izendatzeko erabiltzen da. Geruza hau alteratu gabeko arroka solidoaren gainean kokatzen da eta arroka zatiz, mineral pikorrez eta gainazaleko edozein sedimentuz osatua dago. Gune tropiko hezeetan geruza honen lodiera maximoa ematen da, batzuetan ehunka metroko arroka alteratutako gunea aurkitu da. Beheko muga meteorizazio fronteak ematen du. Lurzorua materia organikoa eta landareen sustraiak eusteko gai den erregolitoa da.
Ke
Kea erretzen ari den edo oso bero dagoen material bati darion gasen eta partikula solido txikien multzoa da. Normalean partikula solido txiki horiek errautsa eta hondakinak izaten dira.
Kea-arnastea suteek eragindako heriotzen lehenengo kausa da. Biktimak intoxikaturik hiltzen dira keak askatzen dituen karbono monoxidoa, HCN azido zianhidrikoa eta itotzen dituzten partikula txikiak direla eta. Horrez gain, keak partikula minbizi-sortzaileak aska ditzake.
Toxikologia
Toxikologia toxina edo pozoiek bizidunetan dituzten efektuak aztertzeaz arduratzen den zientzia da. Medikuntzaren adar bat da eta tratamendu edo intoxikazio moduan erabil daiteke. Agente kimiko eta fisikoek sistema biologikoen gainean dituzten efektu kaltegarriak aztertzen dituen eta sortutako kaltearen larritasuna finkatzen duen diziplina moduan ere defini daiteke. Agente kaltegarri hauen izaera, ekintza mekanismo eta gertatutako aldaketa biologikoen ebaluazioaz arduratzen da.
Toxikologia modernoaren aita Mathieu Orfila kontsideratzen da, berak eman baitzuen 1813an lehen tratamendua.
Theophrastus Phillipus Auroleus Bombastus von Hohenheim ere, Parazeltso (1493–1541) izenaz ezagunagoa, toxikologiaren aitatzat hartu izan da. Berak esana da: «gauza guztiak dira pozoi, eta ez da pozoi gabeko ezer, dosia da gauza bat pozoitsu egiten duena».
Toxikologiak dosia eta honek organismo biziaren gain dituen eraginen arteko erlazioa aztertzen du. Substantzia kimiko baten toxikotasuna dosiaren araberakoa da. Hau da, Parazeltsok esan zuenez, "dosiak egiten du pozoia". Parazeltso XVI. mendean bizi izan zen, eta bera izan zen substantzia toxikoen dosia eta eragina erlazionatu zituen lehen pertsona.
LD ("Letal Dose", «dosi letala») terminoak, substantzia toxikoa emandakoen erdiak (% 50) hiltzen dituen substantzia horren dosia da. Hau ezagutzeko, sagu edo laborategiko beste animalia batzuekin frogak egiten dira pertsonetan erabili aurretik.
Pozoiak kontsideratzen diren substantzia askok, modu ez zuzen batean dituzte eragin toxikoak. Horietako bat metanola da, hau kimikoki gibelean formaldehido eta azido formiko bihurtzen da metabolismoaren ondorioz. Metabolito horiek dira hain zuzen ere, eragin toxikoak sortuko dituztenak.
Gibeleko entzima batzuen aldakortasun genetikoak, konposatu batzuen toxikotasuna desberdina izatea dakar pertsona batetik bestera. Gibeleko entzima hauetako batzuk molekula batzuk substantzia toxiko bihur ditzakete erreakzio kimiko baten bidez.
Toxikologia kimikoak agente kimikoen egitura aztertu eta honek sortzen duen efektuarekin erlazionatzeaz arduratzen da. Arlo honetan ordenagailu bidezko diseinuak erabiltzen dira eta sintetikoki ekoiztutako substantziak ere bai. Honela, sendagai berrien aurkikuntza, sendagaien metabolismoari buruzko informazioa, ekintza mekanismoak ezagutzea, kimika bioanalitikoa, epidemiologia molekularra.. ahalbideratzen ditu.
Antidoto
Antidoto edo kontrapozoia toxina edo pozoi bati aurka egiten dion substantzia da.
Toxina batzuen aurkako antidotoak txertoen moduan ekoiztu dira. Animali bati toxinaren dosi txiki bat injektatzen zaio eta horren ondorioz animaliak toxina horren aurka sortu dituen antigorputzak hartzen dira bere odoletik. Kontrapozoi mota hau suge, armiarma eta beste animalia pozointsu batzuek ekoizten duten pozoiari aurre egiteko erabilgarria da. Animali batzuen hozkada edo ziztadetarako ez dago antidoto egokirik eta heriotza sor dezakete. Beste kasu batzuetan, shock anafilaktikoa induzitzen duen erreakzio alergiko bat ager daiteke, heriotza sor dezakeena. Kasu honetan, ez dago antidotorik ez delako pozoinketa arrunt bat, baina shock anafilaktikoa tratatua izan daiteke.
Intoxikazio baten tratamendua:
Zianobakterio
Zianobakterioek edo alga urdinek ("Cyanobacteria") Bacteria erreinuaren filum bat osatzen dute. Garai batean zianofizeoak izenarekin ezagunak ziren (). Izan ere, zianobakterioak alga mikroskopikoak dira, eta Bacteria erreinuaren barnean sailkatzen dira prokariotoak direlako.
Prokarioto guztien antzera ez dute zelula nukleorik, eta haien DNA zitoplasman sakabanaturik dago. Prokariotoak diren alga bakarrak dira.
Egiturari dagokionez zianobakterioak bakteriorik konplexuenak dira.Beste bakterioen aldean handiagoak dira, mikroskopikoak izan arren.
Gehienak urtarrak dira, ur gazi zein gezatan biziz.
Zianobakterioek forma zelulabakarrak nahiz haritsuak izan ditzakete, eta polimorfismo handia erakusten dute.
Gainontzeko bakterioekin zenbait ezaugarri partekatzen dute:
Hala ere, beste bakterioen aldean berezko bi ezaugarri dituzte:
Zianobakterio haritsuek heteroziste izeneko zelula bereziak dituzte, nitrogenoaren finkapena garatzen dutenak. Heteroziste horiek ez dute fotosintesi egiten, ingurugiro anaerobioa baitute. Loturak eratzen dituzte alboetako zelula begetatiboekin, eta material-truke aktiboa gertatzen da zelulen artean.
Mikrobio hauek gas-bakuolo ugari dituzte, argon, nitrogeno eta oxigenoz osatuak. Hauei esker zianobakterioak igo ala jaisten dira uretan, flotagarritasuna erregulatzen baitute. Higidura bertikal horrekin mikrobio hauek fotosintesi garatzeko egoera onenaren bila doaz.
Ez dute flagelorik, eta mugitzen direnak irristatuz higitzen dira.
Batzuek azineto izeneko zelulak dituzte, bakteriar-esporaren antzekoak. Azinetoek aurkako ingurune baten baldintza gogorrei aurre egiteko laguntzen diote zianobakterioari.
Landareek bezala zianobakterioek fotosintesi oxigenikoa egiten dute; fototrofo autotrofoak dira, beraz.
6 CO + 6 HO → CHO + 6 O
Fotosintesiaren argitako fasean ATP eta NADPH2 eratzen dute, ilunpeko fasean produktu horiek erabiliz materia organikoa sintetizatzeko CO2-tik abiatuta (Calvin zikloaren bidez).
Fotosintesi hori burutzeko a klorofila dute, beta karotenoak eta bi fikobilin mota: fikozianina (pigmentu urdina) eta fikoeritrina (pigmentu gorria). Fikobilinak pigmentu lagungarri gisa aritzen dira, pigmenturik garrantzitsuena a klorofila baita (landareek duten berdina)
Aipatu den bezala zianobakterio batzuek atmosferako nitrogenoaren finkapena burutzen dute, glutamina aminoazido sortuz.
Zientzialari gehienen ustez zianobakterioak duela 2.500 milioi urte inguru agertu ziren Lurraren gainean, oxigeno fotosintesi burutzen zuten lehenengo bizidunak izanik. Haiei esker Lurraren atmosferan oxigenoa hasi zen kopuru handitan pilatzen, organismo aerobioen agerpena erraztuz.
Gaur egun ere zianobakterioak, beste alga eukariotoekin batera (diatomeak, dinoflagelatuak eta haptofitoak) dira organismo fotosintetizatzaile nagusiak. Horretaz gain, itsasoko zianobakterioak dira gure planetaren nitrogeno-finkatzaile garrantzitsuenetarikoak.
Bioma
Biomak antzeko ezaugarri ekologikoak eta klimatikoak dituzten area geografiko handiak dira. Biomak sailkatzeko irizpide nagusietakoa baldintza klimatikoak dira, faktore horrek eragin sendoa baitu toki batean bizi diren izaki bizidunen ezaugarrietan. Bioma bakoitzak landare, animalia, lurzoru eta klima mota homogeneoak izan ohi ditu. Biomen ezaugarriak definitzeko, landareen egitura (zuhaitzak, zuhaixkak edo belarrak diren), hosto motak (hostozabalak, koniferoak), landareen sakabanaketa (basoa, sabana) eta klima bezalako elementuak erabiltzen dira. Ekozonetan ez bezala, ez da ezaugarri genetiko, taxonomiko edo historikorik erabiltzen biomak ezaugarritzeko. Sarritan, segida ekologikoen eta klimax landarediaren bidez identifikatzen dira.
Bioma bakoitzaren biodibertsitatea, bereziki faunarena eta mendeko landareena, espezie nagusiaren biomasaren eta faktore abiotikoen araberakoa da. Bioma lehortarretan, espezieen dibertsitatean eragina duten faktore nagusiak produktibitate primarioa, hezetasuna eta tenperatura dira.
Bioma berak izen ezberdina eduki dezake toki bakoitzean. Esaterako, belardi, sabana eta sastrakadi epelak deituriko biomari estepa deritzo Asia erdialdean, belardi Ipar Amerikan, eta panpa Hego Amerikan.
Esan bezala, klima da bioma lehortarren banaketan eragina duen faktore nagusia. Faktore klimatiko nagusiak hurrengoak dira:
Biomak sailkatzeko gehien erabiltzen den sistemak latitudea (azken finean, tenperatura) eta hezetasuna erabiltzen ditu. Oro har, biodibertsitatea handiagoa da ekuatorera hurbildu ahala eta hezetasuna gehitu ahala.
Mendialdeko larre eta sastrakadi
Mendialdeko larre eta sastrakadiak Naturarentzako Mundu Funtsak ("World Wildlife Fund", WWF) definitutako bioma bati ematen zaion izena da. Bioma honek mundu osoko altitude handiko belartza eta sastrakadi menditar, subalpetar eta alpetarrak hartzen ditu barne.
Zuhaitz-mugatik gora kokatutako mendiko belardi eta sastrakadiei tundra alpetar deritze normalean, eta mundu osoko eskualde menditarretan ageri dira.
Ekosistema hauek, batez ere eskualde subtropikal eta tropikaletan, uharte modura eboluzionatzen dute askotan, gainerako eskualde menditarretatik bereizita, eta sarritan landare endemikoen bizileku izan ohi dira. Landare hauek mendiko klima fresko eta hezeari eta tropikoetako argitasun handiari moldatuz eboluzionatu dute. Ekosistema hauetako landare askok ezaugarri fisiko bereziak dituzte: erroseta egiturak, ezko-antzeko azalerak eta hosto iletsuak.
Mendiko belardi eta sastrakadi zabalenak Andeetako Paramoan daude. Bioma hau Afrika erdialde eta ekialdeko mendietan ere ageri da, bai eta Borneoko Kinabalu mendian, India hegoaldeko mendi altuenetan eta Ginea Berrian ere.
Baldintzak lehorragoak diren tokietan mendiko belardi, sabana eta basoak ageri dira, Etiopian bezala, edo mendiko estepak, Tibetean bezala.
Koniferoen baso epel
Koniferoen baso epelak munduan existitzen den biometako bati ematen zaion izena da. Multzo honetan daude sartuta Hego Amerika hego-mendebaldeko euri oihan epelak, Zeelanda Berriko eta Tasmaniako euri basoak eta Europa iparraldeko, Japonia hegoaldeko eta Asia erdialdeko hainbat baso.
Baso hauetan koniferoen espezie asko ageri dira: zedroak, altzifreak, izeiak, sabinak, ipuruak, haginak, etab. Euri oihan epeletako hezetasunari esker, basoaren oihanpean goroldio ugari hazi ohi da, bai eta belar eta zuhaixka espezie asko ere. Egiturari dagokionez, baso sinpleak dira, bi geruza besterik ez baitaukate: zuhaitzen maila eta oihanpea.
Baso mota hauetako hezeenek ekosistema lehortar guztien artetik biomasa gehien dutenak dira, eta hainbat kasutan, bere zuhaitzen neurria errraldoia da.
Ekozona
Ekozonak edo erreinu biogeografikoak landareen eta animalien banaketa eredu geografikoetan eta haien eboluzioan eta historian oinarritutako eskualde biogeografiko handienak dira. Ekozonak izaki bizidunen garapen independentea izan duten Lurrazaleko area handiak dira, eta elementu geologiko erraldoiez (ozeanoz, basamortu handiz edo mendilerro altuz) banaturik daude. Elementu hauek hesi gisa jokatzen dute landareen eta animalien migrazioak oztopatuz.
Ekozonen eta biomen arteko desberdintasun nagusia da lehen multzoan izaki bizidunen historia ebolutiboa kontuan hartzen dela. Biometan, berriz, izaki bizidunek baldintza klimatikoen eta beste baldintza batzuen aurrean nola moldatu diren hartzen da kontuan. Bioma bat ekozona bat baino gehiagotan ager daiteke. Esaterako, koniferoen baso epel deritzon biomaren adibideak daude Europan eta Zeelanda Berrian, baina lehena Palearktikoan dago eta bigarrena Australasia izeneko ekozonan dago.
Ekozona hitza, hemen azaldutako esangurarekin, duela gutxi hasi zen erabiltzen. Badaude beste hitz batzuk kontzeptu bera adierazteko: erreinu, eskualde edo kontinente.
Ekozonen sailkapena Pielouk (1979) eta Udvardyk (1975) finkatutako erreinu biogeografikoetan oinarrituta dago. Naturarentzako Mundu Funtsak (WWF) biologoen talde bat bildu zuten ekozonak finka zitzaten, eta hauek zortzi ekozona sortu zituzten.
Hostozabalen baso misto epel
Hostozabalen baso misto epelak hezea eta epela den bioma mota bat izendatzeko erabiltzen den izena da. Baso hauen egitura tipikoak lau geruza ditu. Goiko geruza zuhaitz altu helduz osaturik dago. Azpian itzala jasaten duten hiru oihanpe daude: goragokoa zuhaitz txikiz eta gaztez osaturik dago, tartekoa sastrakaz eta behekoa landare belarkarez.
Bioma honetan nagusi diren zuhaitz espezieak haritzak ("Quercus" spp., arteak eta erkametzak barne), pagoak ("Fagus" spp.), astigarrak ("Acer" spp.) eta urkiak ("Betula" spp.) dira. Baso misto deitzen zaio tarteka zuhaitz koniferoak ere ager daitezkeelako, hala nola pinuak ("Pinus" spp.) eta izeiak ("Abies" spp.). Zenbait tokitan koniferoen kopurua hostozabalena baino handiagoa izan daiteke.
Cloaca Maxima
Cloaca Maxima (latinezko "Estolda Nagusia"), munduko estolda sarerik antzinakoenetako bat zen, Antzinako Erroman tokiko zingirak drainatzeko eta antzinateko hiririk populatuenetako baten hondakinak garbitzeko eraikia, Tiber ibaira ibaiadar bat zeraman, hiriaren parean igarotzen zen ibaia.
Bere latinezko izenak, literalki, Estolda Nagusia esan nahi du. Tradizioaren arabera, bere eraikuntza, agian, K.a. 600 inguruan hasiko zen, garai horretan Erromako errege zen Tarkino Priskoren aginduz. Lan publiko hau, nagusiki, ingeniari etruriarren zuzendaritzari eta erromatar hiritar pobreenen klasetik zetozen langileen lan erdi behartuari esker lortu zen.
Tito Liviok, hiriaren lur azpian eraikia bezala deskribatu zuen arren, beste iturri batzuk (eta estolda sistemaren planoak berak), jatorrizko sistema, muinoetatik jaisten ziren ur korronteak biltzen zituen aire libreko kanal bat zela diote, Erromatar Foroaren lautada ere drainatuz; kanal hau, batzuetan lur-mailaren petik zulatua, pixkana-pixkana estalia izan zen, hiriaren erdialdeak zuen espazioaren beharraren ondorioz. Beharbada, bi teoriak izan litezke zuzenak, eta, benetan, Cloaca Maximaren zatirik baxuenetako batzuk, dirudienez, lurraren mailatik behera eraiki ziren jatorrian.
Cloaca Maxima oso egoera onean mantendu zen Inperio garai osoan. Adibidez, badaude K.a. 33an Marko Agriparen altzadan mantenu lanen eta azterketa baten zantzuak. Hondakin arkeologikoek, garai ezberdinetan eginiko lanak adierazten dituzte, material eta eraikuntza teknika ezberdinekin. Inperioa erori eta oraindik denbora luzez funtzionatzen jarraitu zuen.
Sare nagusitik, beste hainbat adar abiatzen ziren, baina, dirudienez, hondakinak bainu publikoetatik, komun publikoetatik eta halako beste eraikin batzuetatik eramaten zituzten estoldak ziren. Erromako egoitza pribatuak, baita luxuzkoenak ere, putzu itsu batekin edo antzerako zeozerkin konforme behar zuten.
Cloaca Maxima, aldiro-aldiro gainbegiratua izan zen Inperioan zehar, eta, zantzuren batzuk, beharbada, Erromatar Inperioa erori eta gero ere funtzionatzen jarraitu zuela diote. K.a. 33an Marko Agriparen aginduz ikuskatu eta drainatua izan zela ezagutzen da, eta, azterketa arkeologikoek, garai ezberdinetako ebidentziak argitara eman dituzte, osasun sistemak aldiro-aldiro ikuskatuak zirela diotenak. Berrikiago, oraindik existitzen diren pasabideak, Erromako egungo estolda sarera lotu dira, nagusiki, ibaiaren kontrako korronteari aurre egiteko. Uste zenez, Cloaca Maxima, Kloazinak presiditzen zuen.
Erromatarrek, hildakoen gorpuak estoldetara bota zituztela ezagutzen da, lurperatu beharrean, oso kopuru aldakorrean iturriaren arabera. Horien artean, Heliogabalo enperadorea edo San Sebastian: azken eszena hau, gainera, Ludovico Carracciren arte lan baten gaia da. Cloaca Maximaren Tiberrerako irteera, oraindik gaur egun ikus daiteke Rotto Zubia eta Palatino Zubia elkartzen diren tokitik gertu. Argi eta garbi Foroko Julia basilikatik jaisten den sarrera eskailera bat dago. Zati bat, San Giorgio al Velabro elizaren parean dagoen gunetik ikus daiteke.
Kloazina
Kloazina (Estolda edo purifikatzailea antzinako latinez), erromatar mitologian, Cloaca Maxima deritzon Estolda Nagusi sistema presiditzen zuen jainkosa zen. Esaten denez, Cloaca Maxima, Tarkino Priskok hasi eta Tarkino Superbok amaitu zuen.
Tito Taziok, Romulorekin batera errege izan zena, estatua bat eraiki zuen jainkosa honen omenez. Bere gurtzak, jatorria, etruriar mitologian zuen. Estoldetako jainkosa izateaz gain, ezkontzan sexu harremanen babeslea ere bazen. Geroago, Venusen aurpegi txiki bezala gurtua izan zen Venus Kloazinaren kapera txikian, Erromatar Foroan, Emilia Basilikaren aurrean eraikia, zuzenean Cloaca Maximaren gainean.
Erromatar txanpon batzuk, Kloazinaren edo honen kaperaren irudiak irarria zituzten.
Kloazina, errimatutako otoitzez ere gurtzen zen.
Desnitrifikazio
Desnitrifikazioa nitrogeno organikoaren (NO) erredukzioan datza, nitrogeno gasa (N) sortzeko. Bakterio batzuek (Pseudomonas, Thiobacillus...) besterik ez dute desnitrifikazio biologikoa burutzen: arnasketa anaerobioa egiten dutenean nitratoa elektroien azken hartzaile gisa erabiltzen dute.
Desnitrifikazioa honako ekuazio honetan labur daiteke:
Tarteko produktuak hauek izanik:
Nitratoa arnasketa anaerobioan erabiltzerakoan nitritoak (NO) agertzen dira lehen. Nitritoak erreduzitzerakoan nitrogeno gasa sortzen da gero. Nitritoak oso toxikoak dira, eta haien pilaketa arriskutsua da; hori dela eta, desnitrifikazioa osatu behar da nitrito-pilaketa hori ekiditeko.
Desnitrifikazioa kaltegarria da nekazaritzan, lurzoruen nitratoak galtzen direlako. Hala ere, zenbait kasutan onuragarria izan daiteke; esaterako, ur-hondakinen tratamenduan, urak dituen nitratoak ezabatzeko (nitrato horiek eutrofizazioa eta algen hazkuntza eragiten baitute)
Desnitrifikazioak nitrogenoa lurretik atmosferara eramaten du. Alderantzizko bidea nitrogenoaren finkapenaren bidez gertatzen da.
Larre alpetar
Larre alpetarrek, landare gramineo eta loredunen (elur-lorea kasu) urteroko landaredi bat osatzen dute, Alpeetan eta beste mendilerro batzuetan (oro har ipar hemisferioan), baso landaretzadun azal termikoa, elur iraunkorrek osatzen dutenarenetik banatzen dutena. Alpeetako biztanleek, urteroko neguan, alpeetako etxe tipikoetan (txaletak) estabulazioarekin osatzen den larrealdaketa baten bidez erabiltzen duten udako larre gune bat da. Andeetako mortuko landarediarekin antza du, azken honetan, landaredia askoz aberats eta bariatuagoa den eta altuera handiagoetara dagoen arren.
Frantsesez "alpage" eta ingeles eta alemanez "alpz" edo "alpen" deitzen denari dagokio.
Sekuoia luze
"Sequoia" generoa egun espezie bakarraz osatuta dago, sekuoia luze edo sekuoia gorri ("Sequoia sempervirens") delakoa, Cupressaceae familiakoa dena. Urtean zehar hostoak ditu eta oso bizi luzea du, 2.000 eta 3.000 urte ingurukoa. Zuhaitzetan handiena da (halere, eukalipto zuhaitzen aleren batekin parekatu beharko litzateke), 125 metroko luzeera duelako eta oinarrian 7 metroko diametrora irits daitekeelako.
Sekuoia izen arrunta "S"equoia" sempervirens" duen Sequoioideae subfamiliako kideak izendatzeko erabiltzen dugu, sekuoia erraldoia ("Sequoiadendron") eta "Metasequoia" ere espezieak barnean dituena.
2016an, ezagutzen den zuhaitz luzeena mota horretakoa da, Hyperion (115,55 metroko altuera).
Karbonoaren zikloa
Karbonoaren zikloa biosferaren, litosferaren eta atmosferaren arteko karbono trukaketan datzan ziklo biogeokimikoa da. Karbonoaren zikloak karbonoaren bi forma ezberdin barneratzen ditu: organikoa (organismo bizi, hil eta deskonposatuetan agertzen dena) eta inorganikoa (arroketan agertzen dena). Ziklo honen lehen urratsean, klorofiladun organismoek, fotosintesiaren bidez, atmosferako CO-a karbohidrato bihurtzen dute. Ondoren, biziarekin lotutako prozesuak daude: anabolismoan karbohidrato luzeagoak eratzen dituzte organismoek, katabolismoan (arnasketan, adibidez) CO-a berriz itzultzen da atmosferara, sare trofikoan zehar karbono-konposatuak bizidun batetik bestera igarotzen dira, eta, azkenean, biziduna hiltzean materia organikoa lurzoruan deskonposatzen da, eta azken emaitza CO edo (hartziduraren bidez) CH-a dira. Biomasa erretzean ere, bi konposatu horiek aireratzen dira.
Giza aktibitateak, erregai fosilen kobustioa edo lurraren erabilpenaren gertatzen diren aldaketak adibidez, CO fluxu berri bat sortarazi dute. Bertatik %45 inguru atmosferan mantendu da, eta gainontzekoa ozeanoek absorbatu dute, landare lurtarrek xurgatutako zati txiki bat kenduta.
Karbonoa, (Latinetik "carbo", "ikatz") edo ikazkaia elementu kimiko bat da, ikurra C eta zenbaki atomikoa 6 dituena. Taula periodikoan, 14. taldeko eta 2. periodoko elementu tetrabalente ez-metalikoa da. Biziaren oinarria eta kimika organikoaren oinarria da.
Karbonoa egoera ezberdinetan egon daiteke naturan:
Atmosferan karbonoaren kontzentrazioa txikia da (atmosferaren %0,03 besterik ez da CO), azken urteotan berotegi-efektua dela eta zertxobait igo bada ere. Atmoferako CO eta ur lurrunaren garrantzia izugarriakoa da. Beraiek dira planetako tenperaturaren erregulazioa bermatzen dutenak, bi osaigai hauek gabe, gaur egun, bataz besteko temperatura 33ºC baxuagoa izango litzateke, hau da, planeta izoztua egongo litzateke. 
Hidrosferan, aldiz, karbonoaren kopurua nabarmen handiagoa da, CO oso disolbagarria baita uretan.
Karbonoaren zikloaren bitartez atmosferako karbonoa 20 urteetatik behin berritzen da (urtero atmosferako CO-ren %5a kontsumitzen baita fotosintesiaren bidez).
Sakontzeko, irakurri: «fotosintesi»
Landareek, atmosferako CO2-a hartzen dute difusio bidez estoma izeneko poro txiki batzuetatik, hortik garraiatua izaten da fotosintesia burutuko den tokira. Fotosintesiaren bidez karbohidratoetara bilakatzen den kantitateari lehen mailako produkzio gordina deritzo. Urtean 120 PgC (1 Pg [Petagramo]=10g) karbohidrato dira sortzen direnak, erdia, 60PgC landareen sustrai,hosto eta ehunetarako erabiltzen dira eta beste 60PgC-ak landereen arnaste autotrofikoaren bidez atmosferara itzultzen dira.
Landareek eta zianobakterioek burutzen duten fotosintesiak karbono inorganikoa (CO) karbono organiko (gluzidoak) bihurtzen du:
Sortutako glukosatik karbono organikoa lipido eta aminoazidoetara pasatzen da.
Landareek ekoiztutako karbono organikoa animalia belarjaleek hartzen dute, eta hauetatik haragijaleengana pasatzen da gero.
Fotosintesia ezinbesteko prozesua da Lur gaineko biziak iraun dezan. Bizidunek duten karbonoa, azken finean, atmosferatik eta hidrosferatik dator, eta fotosintesiaren bidez pasatzen da bizidunengana. "Landarerik gabe, bizitzarik ez" esaldiak, beraz, prozesu horren garrantzia isladatzen du.
Atmosferako CO mailak udaberrian jeitsi egiten dira eta udazkenean igo egiten dira, hau udaberrian zuhaitzen berpiztearekin fotosintesi mailak gora egiten dutelako eta udazkenean kontrakoa gertatzen delakoaren ondorio da.
Basoetako zuhaitz eta landareek karbono kantitate haundiak edukitzen dituzte. Hauek usteldu edo gizakiek basoak garbitzen dituztenean beste erabilpen batzuetarako, artzai lanetarako edo nekazitzarako adibidez, CO -a atmosferara itzultzen da.
Lurreko zein itsasoko animalien eta landareen hondakinak, mendeetan zehar, ikatz, petrolio eta gas naturala bihurtzen dira. Giza-jardueraren ondorioz erragai fosil horiek erretzen dira kopuru handitan, eta errekuntza horrek CO sortzen du, atmosferara joaten dena.
Industrializazioaren ondorioz azken 100 urteotan erregai fosilen errekuntza asko areagotu da, eta horrek eragin nabarmena izan du Lurraren beroketa prozesuan. Fotosintesi eta arnasketaren arteko oreka ekologikoa apurtu du errekuntza industrialak, eta atmosferako CO-ren kontzentrazioa handitu da. Berotegi-efektuaren ondorio ezagunak ekarri ditu prozesu honek.
Animaliek, bakterioek eta landareek egiten duten arnasketak CO sortzen du, atmosferara itzultzen dena:
Prozesu honetan glukosa oxidatzen da. Esan liteke prozesu hau fotosintesiaren kontrako norabidean gertatzen dela (konparatu bi ekuazio kimikoak)
Materia organikoaren hartzidurak, bestalde, CO ere sortzen du, prozesu honen bitartez:
Hartzidura gehienak bakterioek burutzen dituzte.
Zenbait mikrobiok (archaea metanogenoak) oxigenorik gabeko arnasketa osa dezakete (arnasketa anaerobioa), metano gasa ekoiztuz (CH). Metano hori atmosferara pasa daiteke, eta honek eragina handia du berotegi-efektuaren garapenean.
Ozeanoen zeregin nagusia CO-a xurgatzean datza. Zenbat eta CO gehiago xurgatu, gero eta azidoagoak dira itsasoko urak, ozeanoen azidifikazioa gertatzen delarik. Maila batetik aurrera xurgapen ahalmena galtzen da.
Karbonoaren forma inorganikoak, bereziki garrantzitsuak dira ozeanoen azidifikazioari buruz ari garenean, ozeanoek CO disolbatu forma asko baitituzte. Ozeanoek 36000 gigatona karbono dute, batez ere bikarbonato ioi moduan, lurreko karbono totalaren %0.05a dena.
Fluxu ozeaniko gorakorreko zonaldeetan, karbonoa atmosferara igarotzen da. Bestalde, fluxu beherakorra duten ozeanoko zonaldeetan karbonoa (CO) atmosferatik ozeanora transferitzen da. CO ozeanoan sartzen denean azido karbonikoa sortzen da:
CO + HO <=>HCO
Erreakzio hau bi norabidetan gerta daiteke, hau da oreka kimiko bat lortzen da. Bestalde beste erreakzio hau gertatzen da, non hidrogeno eta bikarbonato ioiak askatzen diren:
H2CO3 <=> H + CO
Aurreko erreakzioetan ikusten den moduan, espezie ionikoz eta espezie ez-ionikoz osatutako oreka bat osatzen du urarekin: disolbatutako karbono dioxido askea (CO), azido karbonikoa (HCO), bikarbonatoa (HCO) eta karbonatoa (CO). Espezie hauen erlazioa itsasoko uraren tenperaturaren menpe, presioaren menpe, gatz kontzentrazioaren menpe, pH-aren menpe eta basetasunaren menpe (Bjerrum-en grafikan ikusten den moduan) dago. Karbono inorganiko espezie hauek ozeanoko gainazaletik ozeano barrukaldera mugitzen dira solubilitate ponparen ondorioz.
Industria-iraultzaren ostean, gizakiaren jarduerek karbonoaren zikloan aldaketak eragin dituzte, partaideen funtzioak aldatuz karbonoa zuzenean atmosferara gehitzen.
Gizakiaren eragin handiena erregai fosilen erabilpenaren ondorioz, geosferatik atmosferara, ematen diren CO-ren isuriak dira. Zeharka ere karbonoaren zikloko beste puntuetan eragina du gizakiak lurreko eta itsasoetako biosferan aldaketak eginez.
Listeriosi
Listeriosia janarien bitartez hartutako infekzioa da, bakterioz kutsatuta dauden janariak kontsumitzerakoan harrapatzen dena, alegia.
Gaixo immunogutxituak izan ohi dira listeriosia harrapatzen dutenak. Horiengan, meningitisa da ohiko konplikazioa, gaixoaren bizitza kinka larrian jartzen duena. Haurdun dauden emakumeek umekia galtzen dute gaitzaren ondorioz.
Gazta eta esnekiak dira listeriosi gehienen sorburua, eta baita okela eta hestebeteak ere.
Listeriosia aitortu beharreko gaixotasuna da Euskal Herrian.
"Listeria monocytogenes" bakterioa da listeriosiaren eragilea. Listeriosia zoonosi bat da, hots, infekzioa animalietatik gizakiarengana pasatzen da. Gizakiak infekzioa harrapatzen du kutsatutako animaliak edo haien produktuak (esnea, esaterako) kontsumitzen duenean.
Bakterio eragilea lurzoruan eta uretan bizi da, eta hortik animalietara pasatzen da. Erresistentzia handia du hotzarekiko (5º C-tan hazi daiteke), gatzarekiko eta azidotasunarekiko. Hozkailuan dauden janarietan hazi daiteke, bakterioen artean oso ohikoa ez dena (mikrobio psikrofiloa baita).
Listeriosia ez da oso gaitz hedatua (1-10 kasu/milioi bat biztanleko). Batzuetan agerraldi moduan agertzen da, kutsatutako janaria pertsona askok jaten dutenean.
Listeriosi kasu gehienen atzean dauden janariak esnea eta esnekiak dira (batez ere, esne gordina) eta baita hestebeteak, okela eta barazkiak ere. Kutsatuta dagoen behi baten esneak 10.000 bakterio patogeno/mililitroko dauzka.
Kontaminatutako janaria irentsi ondoren, digestio-hodiaren bidez sartzen da "Listeria monocytogenes" gorputzean.
Bakterioa zelula barneko patogenoa da, eta makrofagoen barnean bizi daiteke. T linfozitoen bidezko immunitate zelularrak aurre egiten dio infekzioari.
Listeriosiaren aitzinean sentikortasun handiagoa dute zelula bidezko immunitate ahula dutenek.
Digestio-aparatutik bakterioa gorputz osora zabal daiteke, odolaren bitartez (septizemia); nerbio-sistemara iristen bada meningitis larria eragin dezake.
Gaitzaren inkubazio epea luzea da, 3 eta 5 aste bitartekoa; hori dela eta, zaila da gaitzaren sorburuan egon den janaria identifikatzea.
Listeriosoaren sintomak lehenengo fase batean gripearen antzekoak dira (sukarra, buruko mina, artralgiak...). Bigarren fase batean, septizemia gertatutakoan, sintomak okertzen dira, eta nerbio-sistemaren gaitz larriak agertzen dira (entzefalitis eta meningitis, batez ere).
Haurdun dauden emakumeengan umekiak kalte larriak jasaten ditu, heriotza dakartenak.
Pertsona osasuntsuengan Listeriak sintoma kliniko arinak eragiten ditu batzuetan, septizemiarik gabeko gaixotasun mugatua. Beste janari- intoxikazioen antzera, beherakoak eta sukarra dira sintoma nagusiak infekzio mota honetan.
Listeriosi septizemikoa, aldiz, gaitz larria da, hilkortasun-tasa handia duena: infektatuen %20 inguru hiltzen dira, kopuru hori askoz handiagoa izanik immunogutxituen artean. Immunogutxituak dira, hain zuzen ere, gaixotasuna harrapatzeko joera handiagoa dutenak (zaharrak, jaioberriak, botika immunosupresoreak hartzen dituztenak, HIESa dutenak, etab.).
Penizilina da listeriosia tratatzeko gehien erabiltzen den botika (anpizilina moduan erabiltzen da gehienbat penizilina hori). Honekin batera gentamizina erabili ohi da, bi antibiotiko horiek efektu sinergikoa baitute.
Janarien kutsapen mikrobiologikoa ekiditean datza. Listeriosia janari gordinak kontsumitzerakoan harrapatzen denez (esne gordina eta gazta freskoa, sukaldean gutxi egindako okelak, barazki gordinak, etab.) prebentziorik onena janariak ongi kozinatzea da. Kontuan hartu behar da mikrobio eragilea tenperatura bajuetan (5º C-tan) hazteko gai dela, eta beraz hozkailuaren tenperaturak ez direla nahikoak janariak babesteko.
Psikrofilo
Psikrofiloak (grezieratik: "ψυχρος", psikros, "hotz" + "φιλíα", filia, "zale") tenperatura hotzetan bizi daitezkeen izaki bizidunak dira. Haien tenperatura optimoa 15º C baino txikiagoa da, tenperatura maximoa 20º C-koa eta 0º C-tan bizi daitezke.
Bizidun hauek habitat hotzetan daude: ozeanoetako uretan (ozeano gehienetan batez besteko tenperatura 5º C-koa da; itsas hondoetan tenperatura hori bajuagoa izanik), elurretan eta toki hotzetako lurzoruetan, glaziarretan, gizakiak sortutako ingurugiro hotzetan (hozkailuetan, ganbera hotzetan...), etab.
Psikrofilo gehienak bakterioak dira, baina hauetaz gain onddoak, algak eta beste eukarioto batzuk ere (arrainak, esaterako) tenperatura hotzetan bizi daitezke.
Bakterioen artean "Pseudomonas", "Vibrio", "Flavobacterium", "Clostridium", "Arthrobacter" eta "Listeria" dira psikrofilo aipagarrienak. Genero hauetako espezie guztiak ez dira psikrofiloak, ordezkari batzuk baizik.
Onddoen artean "Penicillium" eta "Mucor" aipa daitezke.
Oso ezaguna da "Chlamydomonas nivalis" psikrofiloa, "elurretako alga" deritzona. Alga honek kolore gorria ematen dio elurrari, efektu ikusgarria sortuz hazten den elurretan.
Bizidun psikrofiloek moldaera batzuk garatu dituzte ingurugiro hotzetan bizitzeko: haien zelula mintzek, esaterako, lipido bereziak dituzte. Psikrofiloen entzimek ere oso ongi funtzionatzen dute hotzean.
Bi psikrofilo mota daude:
Talde honetan "Polaromonas vacuolata" izeneko bakterioa dago, Antartikako uretan bizi dena, munduko bizidun psikrofiloena (bere tenperatura optimoa 4º C-koa baita).
Talde honetan daude janariak hondatzen dituzten mikroorganismo asko.
Parasitologia
Parasitologia parasitismoa aztertzen duen biologiaren adarra da. Parasito moduan jarduten duten organismo biziak aztertzen ditu, hala nola, protozoo, helminto (trematodo, zestodo eta nematodoak) eta artropodoak eta baita hauek ostalariarekin duten harremana ere. Gainerako, organismo parasitarioak, birus, prokarioto eta onddoak, mikrobiologiak aztertzen ditu.
Biologiaren adar hau irakasgai desberdinez osatuta dago: biologia zelularra, bioinformatika, biokimika, biologia molekularra, immunologia, genetika, eboluzioa eta ekologia.
Zientzia honen ikerketen atal handi bat medikuntza eta albaitaritzara zuzenduta dago, izan ere parasitoek gizaki eta animaliengan gaixotasunak sor ditzakete. Gaixotasun parasitario hauen epidemiologia ere oso garrantzitsua da, bizkarroien banaketa eta maiztasuna ezagutzea beharrezkoa baita gaixotasun hauek diagnostikatu eta tratatu ahal izateko.
Gaixotasun hauetatik gehienak tropikalak dira eta neurri handi batean herrialde azpigaratuetako higienen faltarekin erlazionatuta daude.
Zenbait gaixotasun parasitario:
Nikotina
Nikotina tabako landarearen hostoetan kontzentrazio altuan dagoen alkaloidea (CHN) da. Jean Nicotek tabakoa sartu zuen Frantzian 1560. urtean, eta haren abizenetik dator nikotina izena. Tabako gordin eta onduan % 1etik % 8rako nikotina proportzioa dago. Berez olio itxura duen isurkari koloregabea da, baina kolore arrea hartzen du airepean jartzen denean.
Oso pozoi indartsua denez, intsektizida bezala erabil daiteke, baina kontsumitzaileek hartzen dituzten dosietan ez dakar arrisku toxikologiko nabaririk. Horrez gain, kontzentrazio baxuan eragin analgesiko arina eta estimulatzailea du. Nikotina tabakoarekiko mendekotasuna sortzen duen eragile nagusietako bat da eta zigarroaren kean doazen gai solidoen % 6 inguru nikotinaz edo nikotina duten gaiez osatuta dago. Lehen aldiz zigarroa erretzen duten pertsonengan goralarria eta zorabioa eragin ditzake. Hala ere, pozoitze larria galarazten duten tolerantzia-prozesuak sortzen ditu organismoan. Gainera, nikotina erretzeari uzteko tresna gisa erabiltzeak segurtasun-historia ona du.
Nikotinak ahoan eta urdailean erreakzionatu dezake N-nitrosonornikotina sortzeko, eta hori lehen mailako kartzinogeno ezaguna da. Frogatu da nikotinak animalia-espezie batzuetan jaiotze-akatsak eragiten dituela, hau da, teratogenoa dela. Dena den, gizakientzako hilgarria den batez besteko nikotina-dosia ez da ezagutzen, dosi altuek besteak beste nikotina bidezko intoxikazioa eragiten dutela jakina bada ere.
Nikotina koloregabea izatetik hori-arrea izatera iragaten den isurkari higroskopiko eta oliotsua da, alkoholean edo eterrean disolba daitekeena. da uretan 60 °C eta 210 °C artean, amina base neutroaren forman. Base nitrogenodun dibasikoa behar da, eta balio hauek ditu: K=1.10 eta K=1.10. Azidoekin erreakzionatzen duenean, amonio-gatzak erraz eratzen ditu, eta horiek solidoak eta uretan disolbagarriak izan ohi dira. Sugar-puntua 95 °C-koa da, eta autoignizio-tenperatura 224 °C-koa. Nikotina oso lurrunkorra da (5.5 Pa lurrun-presioa 25 °C-an). Argi ultramorearen edo hainbat agente oxidatzaileren eraginpean egonez gero, nikotina oxidoa, azido nikotinikoa (niacina, B3 bitamina) eta metilamina ematen ditu.
Nikotina optikoki aktiboa da, eta bi forma enantiomeriko ditu. Nikotinaren itxura naturala lebogiroa da ((-)-nikotina), [α] = -166.4° errotazio espezifikoa duena, hain zuzen. Forma destrogiroa ((+)-nikotina) fisiologikoki ez da (-)-nikotina bezain aktiboa, eta (-)-nikotina toxikoagoa da (+)-nikotina baino. Normalean, (+)-nikotinaren gatzak destrogiroak dira, baina protonazioaren ondoren, lebogiroaren eta destrogiroaren arteko eraldaketa ohikoa da, beste alkaloide batzuetan gertatzen den bezala. Kloridrikozko eta sulfatozko gatzak optikoki inaktiboak izatera iristen dira 180 °C inguruko ontzi itxi batean berotzen badira. Anabasina nikotinaren egiturazko isomeroa da; biek dute formula molekular bera: CHN.
Nikotina tabakoaren ekoizkin naturala da. "Nicotiana tabacum"en hostoetan aurkitzen da % 0,5 eta % 7,5 arteko kontzentrazioan, barietatearen arabera."Nicotiana rustica", "Dubisia hopwoodii" eta "Asclepias syriaca" landareen hostoek ere nikotina-kontzentrazio nabariak dituzte.
Nikotina era naturalean agertzen da Solanaceae familiako landareetan ere (patatak, tomateak, alberjiniak eta piperrak). Landare horietan, ordea, askoz ere baxuagoa da kontzentrazioa: 2-7 μg/kg.
Nikotinaren kontzentrazioa tomateetan era nabarmenean murrizten da fruitua heltzen den heinean. Tearen hostoek ere nikotina dute, horren edukia nahiko aldakorra bada ere eta, kasu batzuetan, solanazeoetan baino altuagoa.
Nikotinaren biosintesi-bidezidorra bere bi egitura ziklikoen mihiztaduran oinarrituta dago. Metabolismoari buruzko ikerketek agerian utzi dute nikotinaren eraztun piridinikoa niazinatik eratorria dela, eta pirrolidina, aldiz, "N"-methyl-Δ-pyrrollidium katioitik. Bi atal horien biosintesia indepentea da: hurrenez hurren, NADaren bidezidorra eta tropanoaren bidezidorra, niazina eta "N"-methyl-Δ-pyrrollidium ematen dituena.
Nicotiana generoko landareetan NADaren bidezidorra azido aspartikoaren α-imino sukzinatorako oxidazioarekin hasten da. Ondoren, kinolinato sintasak (QS) α-imino sukzinatoa glizeraldehido-3-fosfatoarekin lotzen du eta azido kinolonikoa lortzen da. QPT entzimak azido kinolonikoaren eta fosfoerribosil pirofosfatoaren arteko erreakzioa katalizatzen du eta, ondorioz, niazin mononukleotidoa (NaMN) ekoizten da. NaMNa NADaren zikloan sartzen da eta, horren bidez, niazina bihurtzen da.
"N"-methyl-Δ-pyrrollidium katioia tropanoen bidezidorreko bitartekari bat da. Katioiaren biosintesia ornitinaren putreszinarakodeskarboxilazioarekin hasten da. Ondoren, putreszinaren metilazioaren ondorioz, N-metil putreszina ekoizten da. N-metil putreszina desaminatzen denean, espontaneoki ziklatzen da eta "N"-methyl-Δ-pyrrollidium katioia sortzen da.
Nikotinaren biosintesiaren azkeneko urratsak bi aurrekari horiek batzean datza. Oraindik ez dakigu ziurtasun osoz prozesu hori nola gertatzen den baina, hipotesi nagusiaren arabera, niazina 2,5-dihidropiridina bihurtzen da lehendabizi. Ondoren, 2,5-dihidropirinak "N"-methyl-Δ-pyrrollidium katioiarekin erreakzionatzen du eta nikotina ekoizten da azkenean.
Nikotinak erabilera ugari izan ditu historian zehar, baina aisialdirako droga eta pestizida bezala erabili izan da gehien bat.
Nikotinaren erabilera terapeutiko nagusia harekiko mendekotasuna tratatzea da, erretzeak osasunari eragiten dion kaltea saihesteko. Gaixoek nikotina-maila kontrolatuak jasotzen dituzte, hortzoietan, adaka dermikoetan, pastilletan, inhalagailuetan edo sudurreko aerosoletan, mendekotasuna kentzeko. Cochrane Lankidetzaren 2018ko berrikuspen batek garrantzi handiko ebidentzia aurkitu zuen: nikotina ordezteko gaur egungo terapia guztiek erretzeari uzteko aukerak % 50 eta % 60 bitartean handitzen dituzte, ingurunea edozein dela ere.
Nikotina-adabakiak ekintza azkarragoko nikotina-ordezkapen batekin konbinatuz gero, txiklea edo spraya adibidez, tratamenduak arrakasta handiagoa izateko probabilitateak handitzen dira.
Mendekotasun-probabilitatea maximizatzeko diseinatu diren aisialdiko nikotina-produktuek ez bezala, nikotina ordezteko produktuak (NRT) mendekotasuna minimizatzeko diseinatuta daude. Nikotina-dosi bat zenbat eta azkarrago xurgatu, orduan eta handiagoa da mendekotasun-arriskua.
1690eko hamarkadaz geroztik, nikotina intsektizida gisa erabili izan da tabako-estraktu gisa, nahiz eta tabakoaren beste osagai batzuek ere ondorio plagizidak dituzten. Nikotina-pestizidak ez dira salgai egon EEetan. 2014tik aurrera, etxeko pestizidak debekatu ziren labore organikoetan, eta ez dira gomendatzen lorezain txikientzat. Izan ere, nikotina-plagizidak debekatuta daude Estatu Batuan 2009tik. Elikagaiak nikotina-pestizidak onartzen diren herrialdeetara esportatzen dira, hala nola Txinara, baina ezin dituzte nikotina-maila maximoak gainditu.
Neonikotinoideak nikotinatik eratortzen dira eta antzekoak dira egitura aldetik. 2016. urtetik aurrera asko erabili dira nekazaritzako eta albaitaritzako plagizida gisa.
Nikotina ekoizten duten instalazioetan, nikotinak belarkien kontrako substantzia kimiko gisa funtzionatzen du; hori dela eta, nikotina intsektizida gisa erabili da eta neonikotinoideen artean, imidacloprid izenekoa oso erabilia da.
Batzuetan, nikotina duten produktuak errendimendu kognitiboa hobetzeko erabiltzen dira. 2010. urtean egindako metanalisi batean, plazeboz kontrolaturiko ausazko 41 azterketa bikoitz egin ziren; emaitzek frogatu zuten nikotinak edo tabakismoak ondorio positibo garrantzitsuak zituztela gaitasun motorrean, arretan, orientazioan eta aldizkako eta laneko oroimenean.  2015. urteko berrikuspen batean azaldu zen bezala, α4β2 hartzailearen estimulazioak zenbait hobekuntza eragiten ditu arretan. Hartzaile nikotinikoen azpimoten artean, nikotinak α4β2 hartzailearekiko lotura-afinitate handiagoa du (ki = 1 nM); hori nikotinaren adikzio-propietateen arteko helburu biologikoa ere bada.
Nikotinak ondorio onuragarriak izan ditzake, baina ondorio paradoxikoak ere baditu, dosiaren araberako erantzun-kurbaren alderantzizko U formagatik edo ezaugarri farmako-zinetikoengatik.
Nikotina aisialdirako droga gisa erabiltzen da, menpekotasuna eragiten baitu eta eteteko zaila delako. Maiz modu konpultsiboan erabiltzen da  eta mendekotasuna egun batzuetan gerta daiteke. Jolas-drogen kontsumitzaileek nikotina erabiltzen dute gogo-aldartea aldatzeko duen efektuengatik eta erabiltzen dituzten produktu ohikoenak dira maskaratzeko tabakoa, puruak, zigarrotxoak, zigarro elektronikoak, errapea, pipa-tabakoa, eta snusa.
Nikotina agonistaren hartzaile bezala jarduten du azetilkolina-hartzaile nikotiniko (nAChRs) gehienetan. hartzaile nikotinikoaren bi azpiunitatetan (nAChRα9 eta nAChRα9) izan ezik. Horietan antagonistaren hartzaile moduan lan egiten du.
Burmuinean azetilkolina-hartzaile nikotinikoetara lotuz, nikotinak bere efektu psikoaktiboak lortu eta burmuineko hainbat egituretako neurotransmisoreen maila handitzen du, hau da, “bolumen kontrolatzaile” baten antzera lan egiten du. Hartzaile nikotinikoekiko afinitate handiagoa dauka burmuineko nikotinak muskulu eskeletikoan dagoen nikotinak baino. Ondorioz, kontzentrazio toxikoetan uzkurdurak eta arnas-paralisiak gerta daitezke. Uste da nikotinaren selektibotasuna ez dela arrunta beste drogekin alderatzen badugu, dosia handitzen den heinean haren profila estimulatzailetik lasaigarrira aldatzen baita. Efektu horri Nesbitt-en paradoxa deritzo, 1969an lehen aldiz deskribatu zuen doktorearen omenez. Oso dosi altuetan neuronen jarduera geldiarazten du nikotinak, eta bi motatako eraginak ditu animalietan: jarrera-estimulazioa eta antsietatea. Nikotinaren metabolito nagusia, kotinina, aztertu denean, ikusi da nikotinaren efektu psikoaktibo gehienak horrek eragiten dituela.
Nikotinak nikotina-hartzaileak aktibatzen ditu (hain zuzen ere, α4β2 hartzaile nikotinikoak) neuronetan, horiek gune tegmental bentrala eta bide mesolinbikoa daukatelako. Azkenengo bide horretan, dopamina askatzen da. Nikotinak induzitutako dopaminaren askapena gertatzen da sari-lotura kolinergiko-dopaminergikoa partzialki aktibatzen delako gune tegmental bentralean. Nikotinak nerbio-bulkaden maiztasuna eralda dezake gune tegmental bentralean. Nikotinak opioide endogenoen askapena ere induzitzen du, eta horiek opioideen bideak aktibatzen dituzte sari-sisteman. Opioideen antagonisten hartzailea den naltrexonak nikotinaren autoadministrazioa blokeatzen du. Gertaera horiek nikotinaren eraginen sendotzea eragiten dute, eta euforia falta dagoenean, are gehiago sendotzen dira nikotinaren eraginak. Horrez gain, pertsona batzuengan bakarrik agertzen da euforia nikotinaren erabileraren ondorioz. Nikotinaren ohiko erabilerak I eta II motetako histona deazetilasak inhibitzen ditu gorputz ildaskatuan. Efektu horrek eragina du nikotinaren mendekotasunean.
Nikotinak nerbio-sistema sinpatikoa ere aktibatzen du, errai-nerbioetatik muin suprarrenalera, epinefrinaren askapena suspertzen baitu. Gongoil aurreko zuntzek askatutako azetilkolinak azetilkolina-hartzaile nikotinikoetan du eragina. Azetilkolinaren askapenaren ondorioz, epinefrina (eta norepinefrina) askatzen da odol-korrontean.
Nikotina gongoil motako nikotina-hartzaileetara batzen denean, adrenalinaren (epinefrina) fluxua handitu egiten da. Adrenalina hormona estimulatzailea eta neurotransmisorea da. Hartzaileetara batzen denean, zelula despolarizatu egiten da eta kaltzioa sartzen da, tentsio bidezko kaltzio-kanalen bidez. Kaltzioak granulu kromafinen exozitosia abiarazten du eta, horrela, epinefrina eta norepinefrina askatzen dira odol-korrontera. Epinefrina edo adrenalina askatzeak bihotz-maiztasuna, odol-presioa eta arnasketa handitzen ditu, eta bai odoleko glukosa-kontzentrazioa ere.
Nikotinak gosea eta janari-kontsumoa murrizten ditu. Ikerketa gehienek ondorioztatzen dute nikotinak gorputz-pisua txikitzen duela, baina ikertzaile batzuek aurkitu dute animalia ereduetan pisuaren handipena eragin dezakeela baldintza berezietan.
Nikotinak POMC neuronetako α3β4 nAChR hartzaileak aktibatzen ditu eta, ondorioz, gosearen inhibizioa eragiten du. POMC neuronak melanokortina-sistemaren parte dira, gorputz-pisuaren erregulatzaile garrantzitsuenetarikoa.
Nikotina gorputzean sartzen denean, odol-korronteak oso azkar garraiatzen du eta odol-burmuin muga gainditzen du. Hortaz, nikotina inhalatu eta 10-20 segundotan, burmuinera heltzen da. Nikotinaren kontzentrazioaren erdia gorputzetik kanporatzeko bi ordu behar dira gutxi gorabehera. Nikotina gernuaren bidez kanporatzen da batez ere, eta haren kontzentrazioa aldakorra da gernuaren fluxuaren eta pHaren arabera.
Erretzearen ondorioz gorputzak xurgatzen duen nikotina kantitatea zenbait faktoreren menpekoa da: tabako mota, kea inhalatu den edo ez, eta iragazkirik erabili den edo ez. Dena den, ikusi da nikotinadun produktuen nikotina-kontzentrazioak oso efektu baxua duela odoleko nikotina-kontzentrazioan.
Kotinina nikotinaren metabolito aktiboa da eta odolean 18-20 ordu inguru mantentzen da. Horri esker, errazago azter daiteke nikotinaren presentzia.
Nikotina gibelean metabolizatzen da zitokromo P450 eta FMO3 entzimen bidez. Zitokromo P450ren kasuan batez ere CYP2A6 erabiltzen da, baina CYP2B6 ere erabil daiteke. Azken horrek (S)-nikotina selektiboki metabolizatzen du. Sortzen den metabolito garrantzitsuena kotinina da, baina beste metabolito batzuk ere sor daitezke: "N’-"oxidoa, nornikotina, 2-hidroxinikotina eta nikotina glukuronidoa. Horrez gain, baldintza jakin batzuetan, beste substantzia batzuk sor daitezke, hala nola, miosmina.
Nikotinaren glukuronidazioa eta metabolismo oxidatiboa mentolaren bidez inhibitzen dira. Beraz, zigarroei mentola gehitzen zaienean, nikotina denbora luzeago mantentzen da odolean "in vivo".
Txoko ekologiko
Ekologian, txoko ekologikoa espezie batek bere ekosistemaren baitan gainerako espezie edo populazioekiko betetzen duen leku funtzionala da.
Hitz arruntetan, organismoen multzo bat nola bizi den (bere "lanbidea") adierazteko balio duen hitza da. Baliabideen eta lehiakideen banaketaren aurrean talde edo organismo batek nola erantzuten duen eta, aldi berean, talde horrek ingurua nola aldatzen duen azaltzen du txoko ekologikoak.
Txoko ekologikoa ez da kontzeptu geografikoa, funtzionala baizik eta oso lotuta dago elika-kateekin. Espezie batekin lotuta dagoen kontzeptu geografikoa habitata da eta habitat batean txoko ekologiko desberdinak egon daitezke. Funtzioari edo "lanbideari" dagokionez ekosistema baten belarjaleen artean batzuen txoko ekologikoa izango da hosto-jaleena, beste batzuena landareen izerdi-zurrupatzaileena, eta beste batena erro-jaleena.
Era berean, ekosistema batean (baso batean, adibidez) espezie bakoitzak betetzen duen funtzioa desberdina da: batzuk polinizatzaileak dira, beste batzuek fotosintesia burutzen dute, sarraskijaleak eta materia organikoaren deskonposatzaileak ere badaude, etab.
Eremu berean, bizi diren bi espeziek antzeko txoko ekologikoa partekatzen dutenean, haien arteko konpetentzia eratzen da eta batek bestea kanporatzen du. Jakina baita ekosistema batek oreka bilatzen duela, ez espezien arteko alferrikako borroka lehiakorra; ondorioz txoko ekologiko batean espezie bakarra dago, alferrikako konpetentzia ekiditeko.
Ekosistema naturaletan espezie exotiko bat sartzeak bertako espezieen lekualdaketa eragin dezake, txoko ekologiko horretan espezieen arteko konpetentzia agertzen delako. Sarritan espezie exotikoa izurrite bihurtzen da, kalte larriak sortuz ekosisteman. Bertako landare eta animalia espezieentzat kaltegarria den espezie exotikoari espezie inbaditzaile deritzo.
Txoko ekologiko kontzeptua Roswell Hill Johnson naturalistak erabili zuen lehen aldiz 1910ean eta Joseph Grinnell, zoologo estatubatuarra, izan zen zenbait espezieren txoko ekologikoa deskribatzen lehena 1917an. Txoko ekologikoa eremu zehatz batean bizi den espezie batek bizirauteko behar dituen ingurune-baldintzen multzo gisa definitu zuen. Grinnellen definizioaren arabera, espezie baten txoko ekologikoa espezie hori bizi den habitatak eta bertan bizitzeko garatutako moldaerek mugatzen dute.
Espezie baten banaketa eta ezaugarriak azaltzeko sailkapen-hierarkia ekologiko bat garatu zuen. Sailkapen horretan txokoa da oinarrizko banaketa- edo erlazio-unitatea, eta txoko ekologiko bakoitza espezie bakar bati dago. Hala ere, eremu geografiko desberdinetan antzeko txoko ekologikoa betetzen duten espezieak aurki daitezke. Eboluzio konbergentearen eraginez antzeko habitatean bizitzeko antzeko moldaerak garatu dituzten espezie horiei “baliokide ekologiko” deritze.
10 urte geroago, 1927an, Charles Sutherland Elton ekologo britainiarrak txoko ekologikoa animalia batek komunitatean duen leku gisa definitu zuen; hau da, espezie batek elikagaiekin eta arerioekin dituen erlazioek mugatzen dute espezie horren txoko ekologikoa. Horrenbestez, Eltonen definizioaren arabera, espezie baten txoko ekologikoa espezie horrek kate trofikoan duen lekuaren menpe dago batez ere.
1957an, George Evelyn Hutchinson ekologo britainiarrak txoko ekologikoa espeziearen ezaugarri gisa definitu zuen, eta ez ingurunearen ezaugarri gisa. Txoko ekologikoa eremu batean populazio baten biziraupena ahalbidetzen duten ingurune-baldintzen deskribapen kuantitatiboa da, eta n-dimentsioko hiperbolumen gisa deskribatu zuen, ingurune-baldintza bakoitza dimentsio batean adieraziz.
Espezie baten biziraupena mugatzen duten baldintza (biotiko zein abiotiko) eta baliabide guztiek zehaztutako tarteari “oinarrizko txokoa” ("fundamental niche") deitu zion. Hala ere, oinarrizko txokoaren eremu batzuetan espezieak lehia bidezko esklusioa edo kanporatzea jasan dezake beste espezie batzuen eraginez, txoko ekologikoa murriztuz. Oinarrizko txokoaren barruan, espezie batek lehiakideek eragindako kanporatzerik jasaten ez duen eremuari “txoko eraginkor edo erreal” ("realized niche") deitu zion.
Hutchinsonek eremu berean bizi diren espezieen txoko ekologikoen antzekotasunak azpimarratu zituen. Antzekotasun horiek baliabideak eskuratzeko lehia eragin dezakete, eta lehia bidezko kanporatzeak, hautespen naturalaren eraginpean, txoko ekologikoen antzekotasunak murriztea eragin dezake, aldi berean lehia murriztuz. Gertaera horri txoko ekologikoaren desberdintzapena deitzen zaio.
Hutchinsonen proposamenak zenbait eragozpen ditu hala ere:
Hutchinsonen iraunkortasun txokoa ebaluatzeko zailtasuna n dimentsioko hiperbolumenaren puntu bakoitzeko hazkuntza-abiaduraren neurri bat izan behar delakoan datza, adibidez, tenperatura eta hezetasun balio bakoitzerako lantzea beharrezkoa da populazioak edo bere biztanleriaren hazkunde-tasa zehaztea (formula_1); biztanleriak iraun dezakeen tenperatura eta hezetasun konbinazio posible guztiak lortu arte. Prozedura hori, mikrobioentzat izan ezik (onenean), organismo guztientzat egiteko zailtasuna nabaria da.
Kontzeptuaren berrikuspen modernoa Jonathan Chase eta Matthew Leibold-ek egin zuten, Hutchinsonen definizioaren arazoak zuzenduz eta txokoa definituz espezie batek formula_1 zero baino handiagoa edo berdina izatea ahalbidetzen duten ingurumen-aldagaien multzo gisa, espezie horiek ingurumen-aldagai horietan jasaten duten ondoriorekin batera. Hortaz, txoko-ardatzak modu zabalean interpretatzen dira, eta populazioetan eragina duten hainbat faktore sar ditzakete (eta alderantziz). Adibideen artean daude: baliabide jakin baten kantitatea, harrapari jakin baten ugaritasuna, estres fisikoaren maila edo haizearen abiadura. Horrela, espezieek ingurumen-baldintzetan dituzten ondorioak txerta daitezke, eta espezie batek zero baino "r" handiagoa duen txoko-espazioko eskualde jakin bat zehaztu daiteke. Eredu horrek populazioaren iraunkortasunaren txoko kontzeptuan hobekuntza handia suposatzen badu ere, oraindik ere, neurtzeko zailtasun operatiboak daude.
Biologian, organismo bizidun batek norberaren habitata edo beste espezie batena aldatzeari, "txokoaren eraikuntza" esaten zaio. Ingurua aldatzeko prozesu horrek organismoarentzat helburu espezifiko oso desberdinak izan ohi ditu, hala nola gazteen zaintza, baliabideen kudeaketa onena, segurtasuna areagotzea, etab. Begi bistakoa denez, animalien munduan (gizakia barne) hedatuta dagoen fenomenoa da: kastoreen presak, txori-habiak, armiarma-sareak edo inurritegiak dira txoko-eraikuntzarik ohikoenetako batzuk.
Glukagoi
Glukagoia 29 aminoazido dituen hormona peptidikoa da, gluzidoen metabolismoan jarduten duena. Bere pisu molekularra 3.485 daltonekoa da, eta 1923an aurkitu zuten John Charles Kimball eta Murlin zientzialariek. Pankreako Langerhansen uhartetxoetako alfa zelulek jariatzen dute.
Bere egitura primarioa honako hau da:
Glukagoiak intsulinaren aurkako efektua du: odolean dagoen glukosa kopurua igotzen du. Horretarako, gibelean dagoen glukogenoaz jarduten du, glukogeno horren hidrolisia bultzatuz (glukosa sortzeko). Bestalde, glukolisia inhibitzen du (hots, glukosaren oxidazioa).
Organismoak odolean glukosa gehiago behar duenean glukagoiaren sintesia areagotzen du. Adrenalina hormonaren jarduera glukagoiaren antzekoa da, glukosaren kontzentrazioa odolean ere igotzen baitu.
Basamortu loratua
Basamortu loratua, Atacamako basamortuan gertatzen den fenomeno klimatiko bat da, nagusiki Atacama eskualdean. Prezipitazioak ohi baino handiagoak diren urteetako udaberriaren hasiera edo erdialdean lore-mota ugariren agerpena gertatzen da.
Fenomenoa, euriek, lotan zeuden erraboil eta hazi ugari, udaberria iristean ernetzen dituztenean gertatzen da, intsektu, hegazti eta musker espezie txikien ugaritzearekin batera. Gertaera hau, bere handitasunik ikusgarrienean, Vallenar hiriaren iparraldetik, Copiapó hiriaren iparralderaino hedatzen da, kostaldean, zein barnealde eta mendilerroko guneetan, iraila eta azaroa bitartean.
Klimatikoki, fenomeno hau El niñorekin lotua dago, herrialdearen kostaldeko itsas korronteen gainberotze bat ekartzen duena, euri kopuruaren gehikuntza eragiten duena.
Fenomeno honetan agertzen diren loreak, 200 espezie desberdin baino gehiagokoak dira, horietatik gehienak, endemikoak (soilik gune geografiko horretan hedatzen direnak). Espezie desberdinak nagusi dira kostaldeko edo barnealdeko gunea izatearen arabera, eta, aipaturiko garaian, ez dira guztiak batera loratzen. Espezierik garrantzitsuenak, honako hauek dira:
Azken urteetan, baina, zenbait faktoreren ondorioz, turista kopuru handi baten presentzia, espezie hauen legez kanpoko merkataritza eta, basamortuan, kotxe lasterketak ospatzea kasu, erakunde ekologista batzuk, ondare honen jarraikako suntsipena salatu dute, ekintza hauek, existitzen diren espezieen birsortze indarra mugatzen dutelako. Honi aurre egiteko, Txileko gobernuak, debeku eta fiskalizazio batzuk ezarri ditu, biztanleriarentzako, eta, bereziki turistentzako informazio kanpainez gain, eragindako kaltea mugatzeko.
Biota (ekologia)
Biota, bere esanahirik erabilienean, landare, animalia eta euren inguruan dauden izaki bizidun guztien multzoari deitzen zaio. Adibidez europar biota erabiltzen da Europan dauden espezie guztien zerrenda izendatzeko. Biota normalki flora eta faunan bereizten da.
Biota kontzeptua hedagarria da eta ekosistema zehatz batean dauden espezie guztien zerrenda izendatzeko ere erabili daiteke, adibidez, itsasoren hondoa, leize bat...
Ezpurutasun
Ezpurutasuna gas, likido edo solido baten bolumenaren barruan dagoen substantzia da, materiaren konposaketa kimikoarengandik desberdina dena.
Substantzia kimiko baten sintesian modu naturalean agertu edo gehituak izaten dira ezpurutasunak. Beraz, istripuz ager daitezke edo nahita gehituak izan daitezke.
Materiaren ezpurutasun maila ezartzeko termino erlatiboak erabiltzen dira. Erakunde desberdinek arauak ezarri dituzte substantzia batek izan ditzakeen ezpurutasunak zehaztuz. Ondorioz, materia baten purutasuna honek duen ezpurutasun mailaren araberakoa izango da.
Substantzia baten ezpurutasunak deuseztea posible da hauek traba egiten dutenean. Ezpurutasunen desagepena kimikoki burutzen da oro har. Hala ere, ezpurutasun batzuk metodo fisikoen bidez ere deuseztu daitezke, esaterako distilazio bidez.
Edozein metodo erabilita ere, gehienetan ezinezkoa da ezpurutasun bat materia batetik erabat erauztea. Horregatik, ezpurutasunak kentzearen helburua materiaren purutasuna ahalik eta gehien handitzea da.
Arrosa (landarea)
Arrosak ("Rosa") Rosaceae familiako landare loredunak dira. Zuhaixka arantzatsua, izen bereko loreak ematen dituena. Kolore askotakoak dauden arren, loreak normalean kolore gorria izan ohi dute.
Rosa generoa zuhaixka talde ezagun batek osatzen du, oro har arantzatsuak eta loratuak, arrosazeoen familiako ordezkari nagusiak. Genero honetako kideen loreari arrosa esaten zaio.
Espezieen kopurua ehun ingurukoa da, gehienak Asiakoak, eta bertako kopurua txikia da Europan, Ipar Amerikan eta Afrika ipar-mendebaldean. Bai espezieak, bai laboreak eta hibridoak apaingarri gisa landatzen dira, lorearen edertasunagatik eta usainagatik; baina baita lurringintzan eta kosmetikan erabiltzen den funtsezko olioa, sendabelarrak () eta gastronomikoak erauzteko ere.
Arrosa labore mota ugari dago (30.000 baino gehiago) hibridazio ezberdinetatik abiatuta, eta urtero beste berri batzuk agertzen dira.
Nagusiki laboreetan parte hartzen duten guraso-espezieak honako hauek dira: Rosa moschata, Rosa gallica, Rosa damascena, Rosa wichuraiana, Rosa californica eta Rosa rugosa. XX. mendeko arrosa edo arrosazaleak tamainan eta kolorean zentratu ziren, lore handi eta erakargarriak sortzeko, baina usain gutxirekin edo batere usainik gabe. Basoko arrosa askok eta "modaz pasatutako" askok, aldiz, usain gozo eta indartsua dute.
Arrosak lore saltzaileek saltzen dituzten lore arruntenen artean daude.
Arrosondoa lorategietako landare ezagunenetako bat da, baita arrosadiak izeneko lorategi espezifikoak ere, non generoko gorputz-adarrak bakarrik azaltzen diren, hauen barietatea hain zabala delarik, 10 edo 15 cm-ko altuerako miniatura arrosalak, zuhaixka handiak, zenbait metroko altuera hartzen duten igokariak edo lurzoruak estaltzeko erabiltzen diren arraskak barne.
"Arrosa" terminoa latinezko "rosa" hitzetik dator zuzenean, hasieran a- itsatsiz, ezagutzen dugun esanahiarekin: "Arrosa" edo "arrosaren lorea"; aldez aurretiko "rodia" hitzetik dator [errodja], -antzeko aldaketaz: clausus eta Claudius-. Latinezko azken arkaismo hau, aldi berean, antzinako ρόй ον greziarraren "arrosa" edo "arrosaren lorea" edo rhodea hobea, "Arrosaren zurtoina" edo "lorearen sostengua" oskoaren bidez mailegatua da.
Antzinako grezieratik aurrera, rhódonek "eflubio usaintsua", "Usaintsua dena" edo "usaina ateratzen duena" bezala izan dezakeen esanahia aipatzen da, konposatutako hitz bezala sortua: ροːdon edo wrodion [bródion] bezala antzinako dialektoan, antzinako vereda edo v 'reda eta bere dialektoak: avestico warda Jatorri zaharrekoa, wurrd aramearra bezain zaharra, eta baita wurtinn asiriarra ere.
Oinarriari dagokionez, nukleoa vardh- [wardh], vradh- [wradh], "Hazi", "Tente", non wardh-as sanskritoan "ernamuin" esan nahi duen, eta wardhati, "Goratu (se)," Aurrera egin ".
Bestalde, grekolatindar erro vrad- baten deribatua izan daiteke, "Tolestu", "Malgutu". Eta hortik Rodanos, radarrak, eta bradinos eolikoa, "Biguna" edo "malgua". Argi-kolorea.2.
Rosa ere, hrod erroa duten zenbait izen germaniarrekin bat datorren hitz bat da, "Loria" esanahiarekin.
Arrosa landareak zuhaixkak edo igokariak dira (batzuetan zintzilikariak), oro har arantzatsuak, bi eta bost metro artekoak; batzuetan, 20 metrora ere irits daitezke, beste landare batzuen gainetik igota.
Zurtoin erdizurkarak dituzte, ia beti tenteak (batzuetan arrastariak), batzuk ehundura zimurtsu eta ezkatatsukoak. Formazio epidermiko iraunkor nabarmenak dituzte, ondo garatuak eta forma anitzekoak: arantzak.
Hostoak iraunkorrak edo erorkorrak izan daitezke, eta bost eta bederatzi bitarteko folio zerratuak eta estipula basalak izan ditzakete. Maiz agertzen dira erantsitako guruinak, odoriferoak izan ala ez, ertzetan.
Loreak, oro har usaintsuak, infloreszentziatan multzokatzen dira, korinboak osatuz. Lore osoak dira, hermafroditak, erregularrak, simetria erradiala dutenak (aktinomorfoak). Periantoa ondo garatuta dago.
Kaliza dialektala da, berde koloreko bost piezakoa. Sepaloak sinpleak izan daitezke, edo, batzuetan, konplexuak alboko lobulazio estilizatuekin. Korola dialektala, simetrikoa, bost petalo erregularrez (edo 5eko multiploz) osatua, batzuetan eskotatuak, eta kolore askotakoak, deigarriak edo soilik zuriak. Korola "bikoitza" edo "osoa" izaten da, estamineak petalo bihurtzen direlako, eta hori laboreetan gertatzen da gehienbat.
Androzeoa kiribilean jarritako estamine ugariz osatuta dago (zenbait bertikal), oro har, petaloen multiplo kopuruan (5x). Ginekeo apokarpikoa (zenbait pistilo bananduz osatua). Oraingo nektarioa, intsektuak erakartzen dituena entomofilo polenizazioa nagusiki errazteko. Perigina (obulutegi ertaina), karpelo uniobulatu ugari (karile bakoitzeko semen-primordio bat), horrela karpeta bakoitzak akenioa sortzen du.
Fruitua eskaramujo bezala ezagutzen da, zinorrodon izeneko infruteszentzia mota bati dagokiona. Fruitu lehor txiki edo akenio (poliakenioa) ugariz osatua dago, bananduak eta ontzi haragitsu batean sartuta (hipantioa) eta kolore gorrixka ikusgarrikoa heldua dagoenean.
Arrosa lorategiko landarea izanik, hibrido asko ditu. Hala ere, hona hemen espezie basati nagusiak:
Arrosadiak etengabe loratzen dira urte osoan zehar udaberritik negu hasierara arte (edo gehiago klima beroetan). Hau gertatzeko arrosa zimelak moztu behar dira. Teknika herrikoi bat arrosa lehorraren zurtoina jarraitzea da, bost hostoko lehen adarra aurkitu eta gainetik berehala moztu arte. Gero, negua sartutakoan, inausketa erradikala egiten da, enbor nagusitik palmo bateko lauzpabost adar besterik uzten ez direlarik. Inausketa erdia ere egin daiteke denboraldiaren erdian, arrosa tamaina ertainean mantentzeko. Hori ez da beharrezkoa landarearen osasunerako, ezta gehiago loratzeko ere.
Ebaketak guraize zorrotzez egin behar dira, garbiak izan daitezen, hau da, mokokadarik gabe. Lerratu egin behar dira, ebaki zuzenak saihestuz, eta ez da zuntzik utzi behar haietan. Kanpoko gorringoaren gainetik zentimetro erdi bat moztu behar da, barrualderantz zeharka (inklinatuta), euria egiten duenean edo landarea ureztatzen denean urak korrika egin dezan eta gorringoan kontzentratu ez dadin, lore-hazkuntzari kalte eginez.
Zutik dagoen arrosari ardo-kopa forma eman beharko zaio, solairu osoan argia behar bezala sartu ahal izateko.
Arrosak inausi egin behar dira hostoak sortzen direnean.
Arrosalak lau modutan ugaldu daitezke udazkenean:
Gehienak lorategiko beste solairu batzuetakoak izaten dira, eta eremu geografikoari lotuta daude.
Hona hemen horietako batzuk:
Izurriterako soluzio bat klorpirifos intsektizida gisa erabiltzea litzateke.
Antzinatik, arrosadien laborantza oso hedatua zegoen, landare apaingarri bezala zein bere propietate medizinal eta aromatikoen probetxurako (lurringintza eta kosmetika).
Bere apaindurazko erabileraren lehen datuak Kretan jaso ziren (K. a. XVII. mendean). Arrosa edertasunaren ikurtzat hartzen zuten babiloniarrek, siriarrek, egiptoarrek, erromatarrek eta greziarrek. Egipton eta Grezian garrantzi berezia izan zuen, eta askoz gehiago Erroman. Erromatarrek, arrosa biziki landu zuten, euren petaloak, apaindurarako erabiliak izan zirelarik, baita lorategietako landarea ere, Rosetum izeneko gune batean. Erdi Aroaren ondoren, non bere laborantza Monasterioetara mugatu zen, berriz ere Arrosadiaren laborantzarako grina agertzen da. Pasio honen adibide bat Josefina enperatriza izan zen, 1802tik aurrera bere Malmaison jauregian 650 arrosaz osatutako bilduma bat izatera iritsi zena. Ordutik, arrosa-bildumak ugaldu egin dira.
1700. urtearen amaieran, Europan sartu zen, rosa semperflorens, Bengalako arrosa bezala ezaguna, lore txikiak elkartuta zituena. 1800eko hasierarako, Europan sartu zen, rosa indica var. fragans, "Rosa de Té" izenarekin ezaguna, jatorriz Txinakoa (rosa chinensis ere deitua).
Arrosen aro modernoa 1867tik aurrera hasi zen, Guillot produktore frantsesak lehen te ale hibridoa sortu zuenean. Emaitza lore usaintsu bat izan zen, loratze luze batekin, ordura arte zeuden arrosak ez bezalakoak tamainan eta ezaugarrietan. Jatorrizko te arrosa, Guillot Frantziakoaren asmakuntzaren ondorengo hibridoak sortu aurrekoa, txikiagoa zen, ia usainik gabea, eta paleta kromatiko eskas batean sortzen zen: zuria, arrosa eta gorria.
XIX. mendean ekialdeko muturretik barietateak iristen hasi ziren, non bere laborantza ere oso garrantzitsua izan zen antzinako lorezain txinatarren aldetik (K. a. 3000 inguruko arrosadien laborantzari buruzko datuak daude).
Katolizismoan, arrosa, Arrosario Santuaren osagai sinboliko bat da; esaten denez, Angeliko dohatsuak, kalean arrosarioa errezatzen ari zela, Ama Birjina Santua ikusi zuen aingeru talde batekin, abestiak eta laudorioak eskaintzen ari zirenak arrosa-koroa bat osatzean. Ikusmenarekin harrituta, otoitza eten zuen eta aingeruak gelditu egin ziren; berriro otoitzean hasita, aingeruak arrosa-koroaz konposatzen ikusi zituen Mariari eskaintzeko.
Arrosak erabili dituzte beti poetek, eta mitologiei eta elezaharrei eskaini diete gaia; Salomonek arrosa bat ikusten zuen Cantar de los Cantares, Safo eta Anacreonteren emaztean, eta Malherbek konparazio delikatua egin zuen: ""Arrosa bat izan zen eta arrosak bezala goiz bateko tartea bizi izan zuen"".
Arrosaren nobelan, hau maitasunaren eta kemenaren saria da. Apuleyoren urrezko astoan, elbarria gizon bihurtzen da arrosak jatean, eta poetek Auroraren porfia arrosak banatzen dituen neska gazte bat bezala irudikatu dute. Indiar mitologian, arrosak, jada Eguzkia irudikatzen du, baita Aurora eta Crespúsculo Vespertinoa ere.
Hiru eskerrik beroenetako batek, Grezian, arrosa bat zeraman eskuan, eta arrosa Venusen oinetik jalgia zela esaten zen, arantza batekin egindako ziztada batetik odol tanta batzuk irtetean. Fabulak, arrosa, hasieran, zuria zela ere esaten zuen, eta, Adonisen odolarekin tindatzean, haragitu egin zela (egunsentiko argi zuriaren eta egunsentiko argi arrosaren arteko pasabidea). Venus eta Flora bezala, hauen estatuak arrosa-girlandez apainduak zeudelarik, lore hau Bakorena zen, eta bere ditirnoetako batean, Pindarok, Dionisosen omenez arrosaz koroatzera gonbidatzen du. Eslaviar herri askok, errusiar udaberriko jaiari, arrosen festa deitzen diote.
Italiar elezahar batzuetan, arrosa birjintasunaren sinboloa da. Erromako gortesauek, aldiz, apirilaren 23an ospatzen zuten festa, Venus Ericinari eskainia, eta arrosaz eta mirtoz apainduak zeuden; Bartzelonako San Jorge egunean, arrosak eta liburuak oparitzeko ohitura ere badago. Erromatar oturuntza handietan, gonbidatuak arrosaz koroatuak zihoazen, mozkortasunetik babesten zutela uste zutelarik. Beste herrialde batzuetan, arrosa hil ikur bat da, eta hortik, batzuen ustez, altzipresak eta arrosak landatzea zementuetan.
Kalamu (botanika)
Kalamua ("Cannabis sativa") Asiako Himalaian jatorria duen landare loreduna da. Osagai psikoaktiboak dituen espezie belarkara da, 66 sustantzia kannabinoide baino gehiago dituena.
Azpiespezie ugari dauden heinean, kannabinoide hauen ehunekoak oso aldakorrak dira, baina sustantzia nagusia THC edo delta-9-tetrahidrokanabinol izan ohi da. Orokorrean THC % 1eko kontzentrazioan aurkitu ohi da izadian, baina kontsumorako erabiltzen diren landareak (zeinen lehorturiko hostoak erabiltzen diren) % 3tik % 22ra joan daiteke. Haxix, hosto lehortu, olio eta erretxina moduan ere kontsumitu ohi da.
Gizakiok historian landare hau hainbat helbururekin landatu izan dugu; hala nola oihalak egiteko, hazietatik olioa lortzeko eta baita elikatzeko (orokorrean, THC gutxiko barietateak) ere. Urte luzeetan sendagintzarako (horren berri ematen duten erregistro idatziak daude K.a. 2737. urtekoak), psikotropiko bezala eta espiritu-kontuetan lanabes bezala erabilia izan da. Kalamuaren zuntzak oihalgintzarako, sokak egiteko eta papergintzarako erabiltzen dira. Bestalde, hazietatik lortutako olioa erregai bezala erabil daiteke, baita animalien elikagaiak prestatzeko ere.
Era berean, "kalamu" edo marihuana adierak kalamu-landare emeek ematen dituzten kukuluei dagokie.
Bere ezaugarri psikoaktiboak direla eta, herrialde gehienetan kalamua landatzea debekatuta edo mugatuta dago.
Lehenengo aldiz Lineok berak sailkatu zuen 1753an.
Landare hauek hainbat haindi-txikikoak izan ahal dira. Haziak izateko landareak emeak izan behar dute. Ugaltzeko eta kimuak ateratzeko arrak eta emeak behar dira. Kimuak ateratzeko landareek ur asko behar dute, eta argi handia ere bai.
Ekoizpen-faktore
Ekonomian, ekoizpen-faktoreak ondasunak eta zerbitzuak ekoizteko erabiltzen diren baliabideak dira, baina, lehengaiak ez bezala, ez dira produktuaren zati bat, baizik eta produktua ekoizteko erabili den bitarteko bat (adibidez, torloju bat egiteko burnia lehengaia da, eta torlojua egiteko makina ekoizpen-faktore bat). XIX. mendean, ekonomilariek bereizten zituzten hiru ekoizpen-faktoreak lurra (baliabide naturalak, ura, ...), kapitala (makinak, ...) eta lana ziren. Egun, giza-kapitala (langileen ezagutza eta trebetasuna) eta teknologia osatzen duten ezagutza zientifikoak beraiek ere ekoizpen-faktore gisa hartzen dira. Aldi berean, ekoizpen-faktore finkoak eta aldakorrak ere bereizten dira. Ekoizpen-faktore finkoak epe laburrera aldatzen ez direnak dira (eraikinak, makinak, ...). Lana ekoizpen-faktore aldakorra da, epe laburrera lan-indar handiagoa edo txikiagoa erabili baitaitezke (lanordu gehiago edo gutxiago).
Ekonomialari klasikoek 4 ekoizpen-faktore existitzen zirela kontuan hartu zuten, lurra, lana, kapitala eta ezagutza, hain zuzen ere. Banaketa hau XIX. mendeko ohiko ekonomiaren egituraren menpekoa zen, non lehen mailako sektorea ekoizpen gehienaren arduraduna zen; ondorioz, herrialde guztietakoa, baita nazio errentarena ere. Modu horretan lurra ekoizpen-faktore bat zen; hala ere, lur faktorea ez zen bakarrik irabazi ekonomikoa atera ziteken nekazal- eta baso-lur kantitatea, baizik eta baliabide natural eta meatzaritzakoak ere. Modu berean, mineral konkretu batzuen ekoizpenean ekonomialari klasikoek mineralen kantitate eta kalitatea kontabilizatzen zuten ekoizpenean zuzenean eragingo zuen faktorea zelako.
Ekonomialari klasikoek (Adam Smith, David Ricardo…) ekintzaileen jardueran lan faktorea kontuan hartu zuten; izan ere, fisiokratek aparteko faktorea kontsideratzen zuten.
Lur faktorea, gaur egun kapital faktorearen barruan sartuta dagoena, naturan ekoizpenerako erabil daiteken edozer da; hau da, zerbitzu eta produktuetako ekoizpen prozesuan erabili daitekeen baliabide naturalen taldea da. Ez zen bakarrik lurra kontuan hartzen, baizik eta ura, landareak, animaliak, mineralak, energi iturriak … ere kontuan hartzen ziren.
Ekoizpen-faktoreak produktu edo zerbitzu bat egiteko behar diren baliabideak dira. Hauek jarduera ekonomikoaren lehenengo fasea osatzen dute, ekoizpena (eskaintza) errenta-banaketa eta gastuaren (eskaria: kontsumoa eta aurrezkia) aurretik doa. Tradizioz 3 ekoizpen-faktore bereizten dira:
Geroago, autore batzuek iradoki dute ekoizpenaren eboluzioaren ondorioz, beste faktore edo magnitude batzuk behar zirela ekoizpenaren forma, eboluzioa eta egitura azaltzeko, haien artean:
Adibidez, har dezagun banku bat enpresa baten moduan. Honek lan faktorea edukiko luke ohikoa teorian, eta baita koordinaziozko enpresa-faktorea ere. Ohiko faktorearen barruan giza faktorea hartuko litzateke kontuan; hala nola, sukurtsaletako langileak, zein haien ekoizpen-faktorea giza kapitalagatik eraginda egongo litzatekeen. Bankuak ere, kapital-faktorea izango luke, bai fisikoa (eraikina, ordenagailuak…), baita finantzario ere (dirua). Azkenean, enpresa-faktoreak koordinatuko lituzke faktore guztiak.
Ikusi den moduan, ekonomialari klasikoek ekoizpen-faktoreak azaldu zituztenetik ekoizpen-faktore garrantzitsuen kantitatea aldatuz joan da. Kontabilitate moderno nazionala hainbat ekoizpen-faktore egoera larrian jartzeagatik gertatu zen; horren ondorioz, ikusi da ekoizpenaren handipena ezin dela azaldu ohiko faktoreekin, lana eta kapitalarekin.
Ekoizpen-faktore berri guztiak ekoizpenaren gehikuntza azaltzeko saiakuntzak dira. Ekoizpenaren gehikuntza faktore zehatzengatik edo ohiko faktoreen aldakuntzengatik, zeinak era konkretu batean azaldu dezaken, bai ekoizpen-faktoreetan eman diren gehikuntzak, baita ekoizpenean emandakoak ere. Hala ere, arazo metodologiko asko daude ekoizpen-faktoreak praktikan zer diren eta era praktikoan neurtzeko moduaren inguruan. Izan ere, ekoizpen totala ez da erabilitako baloreen funtzio determinista langile guztiak berdinak ez baitira (giza kapital metatuagatik bereizi dira), ezta enpresa guztiak ere (horregatik enpresa faktorea hartu zen kontuan). Hala ere, ez da existitzen modelo kuantitatibo onik, zeinak ekoizpenaren gehikuntza azaldu dezake ekoizpen-faktoreez hitz eginez. Baina ez dago zalantzarik teknologiaren metodoen efizientzien, langileen formakuntzaren eta faktore estokastikoen garrantzia kuantifikatu behar dela.
Kontabilitatean kapitala aktiboaren (ondasun eta eskubideak) eta pasiboaren (zorrak eta betebeharrak) arteko diferentzia da. Eguneroko bizitzan "kapital" hitza erabiltzen da aktiboaren hurrengo elementuetarako:
Argibidea: sailkapen hau erretorikoa da; izan ere:
Manufaktura-ekoizpenaren barruan hainbat maila desberdin daude kapitala eta esku-lanaren ekoizpenean duten eraginaren arabera:
Ekoizpen-faktoreak gaur egun zientzia ekonomikoan eboluzio prozesu batean aurkitzen dira; hain zuzen ere, estruktura erraz bat lortzeko.
Gaur egun, lur faktorea (gizakiarengatik gero eta gehiago aldatua) kapitalaren barruan sartzen da eta baliabide naturala edo kapital naturala deritzo.
Ekonomiaren ezaguerako ikuspuntutik, XX. mendearen bukaeran gertatu diren enpresa-garapenarengatik teknologia eta zientziarekin batera (I+G deitua –ikerketa eta garapena- , baita I+G+b ere – ikerketa, garapena eta berrikuntza-) beste ekoizpen-faktore bat osatzen dute; izan ere, herrialde garatuetako ekoizpenean gero eta gehiago nabarmentzen da.  Kapital fisikoa, finantza kapitala eta giza kapitalarekin, kapital intelektuala edo ezagutzaren kapitala egongo zen.
Modu horretan, ekoizpen-faktoreen sailkapen berri bat sortzen ari da:
Inbertsioak aukera ematen du ekoizpen-faktoreen bolumena handitzeko. Hezkuntza inbertsio mota bat kontsidera daiteke; izan ere, langilearen ahalmen eta ekoizpena handitzen baitu.
Monolaborantza
Nekazaritzan, monolaborantza landare-espezie bakar baten laborantzari deritzo, gehienetan lur eremu zabal bati buruz. Horrela, gariaren monolaborantza dagoela esaten da lur eremu batean garia bakarrik lantzen denean. Polilaborantza jardueraren aurkakoa da. Monolaborantza kritikatua izan da epe luzera lurzoruen higadura eta bioaniztasunaren galera baitakar ondorio moduan. Izurriteen hedapena erraztu ere egiten ditu.
Adiera zabalean, eta ekonomian batez ere, eskualde batean jarduera ekonomiko baten nagusitasuna gertatzen denean monolaborantza dagoela esan ohi da. Adibidez, eskualde batean turismoaren monolaborantza dagoela esaten da.
Bocage
Geografian, bocage (frantsesezko "bocage", "baso txiki") paisaia eta landa-mota bat da, zuhaixka edo zuhaitz lerroek (heskaiek) eta harrizko murru txikiek mugatutako lursail txiki eta irregularrez osaturikoa. Landa-etxeak sakabanaturik izaten dira paisaia horretan. Europako Atlantikoko kostalde inguruan maiz agertzen den nekazaritza-paisaia da eta mendeetan zehar lursailetan behin eta berriz oinordekoen artean egindako zatiketen ondorioa da. Euskal Herrian, kantauri isurialdean maiz agertzen den paisaia da, han-hemenka baserriak daudela. Aberastasun ekologiko handiko eremuak dira, lursailen artean dauden lubaki, baso txiki, bidezidor eta estratei esker. Bertako nekazaritza eta abeltzaintza jardueren jasangarritasuna ere aipatu da, hainbat jardueraren arteko fluxuei esker, sistema itxi eta autonomo moduan funtzionatzen baitute. Egun, arriskuan dagoen paisaia da, nekazaritza-lanen gehiegizko mekanizazioa eta lursailen kontzentrazioa direla eta.
Euskal Herrian, kantauri isurialdean dago; Europan, berriz, Frantziako hainbat eskualdetan, hala nola Normandian, Bretainian, Mainen, Vendéen, Berryn, Creusen eta Erdialdeko Mendigunean; Irlandan, Ingalaterran, Galesen eta Eskoziako hegoaldean (Erresuma Batuan); eta Espainian, aldiz, kantauri isurialdean, Galizian, Asturiasen eta Kantabrian.
Sasiakazia
Sasiakazia ("Robinia pseudoacacia") zuhaitz espezie bat da, akazia itxura duena baina akazia ez dena. Jatorria Ipar Amerikan du; zehazki, Ameriketako Estatu Batuetako ekialdean eta erdialdean. Hala ere, klima epeleko beste hainbat lurraldetara zabaldu du gizakiak: Ipar Amerikara, Europara, Hegoaldeko Afrikara eta Asiara. Hala, bada, landare inbaditzailetzat hartzen da toki askotan.
Habitata erreketatik hurbil dauden baso mistoak ditu, eta harizti azidofiloak ordezkatzen ditu Euskal Herrian.
Ipar Amerikako zuhaitz hau XVII. mendean sartu zuten Europan. Apaingarritzat eta basogintzarako landatu zuten, eta, gaur egun, oso hedatuta dago Hego Euskal Herrian. Landare inbaditzailea da.
Klima atlantiko hezean garatzen da. Maldetan, baso-ertzetan edo basoen zabalgunetan kokatzen da, urkiaren eta sahats arruntaren nitxo ekologikoa okupatuz. Lurrazpiko sustrai-kimuen bitartez hedatzen da. Haritz kandudunaren garapena ere zailtzen du, maldak eta haritz horren ohiko lekuak okupatzen dituelako.
Hazkunde arina eta indartsua eta sustrai kimu berriak sortzeko ahalmen izugarria duenez, suteen edota mozketen ondoren aise hazten da berriro. Horregatik, oso ohikoa da maldetan, landutako lurzoruetan edo basogabetutako larreetan. Leku horietan baso sarriak garatzen ditu, eta bertako basoen garapena oztopatzen du.
Herbiziden aurreko erresistentzia handia du. Espezie hori kontrolatzeko bide biologikoak ez daude frogatuta orain arte. Urdaibain, bailaretako heze guneetan, ibai ertzetan eta errepideen ondoko maldetan ikusi da. Horrelako asko dago Zugastietan, Albizen, Belendizen, Arratzun, Morgarako igoeran eta Errigoitirako errepidean. Espezie honen inpaktu-maila esanguratsua da, hazkuntza arineko espezie baita eta bertoko formazioen hazkuntza zaildu eta berandutu egiten baitu. Horrela, oihanpeko floraren aniztasuna kaltetzen du nabarmen (Silvan, Campos, 2001).
Isokuanta
Mikroekonomiako ekoizlearen teorian, isokuanta ekoizpen-maila jakin bat sortzen duten ekoizpen-faktoreen konbinazioen multzoa da. Adibidez, 1000 torloju langile bat lau makinetan, bi langile bi makinetan edo lau langile makina bakar batean arituz lortu ahal bada, "(L=1, M=4)", "(L=2, M=2)" eta "(L=4, M=1)" puntuek isokuanta bat osatzen dute.
Isokuantek ezaugarri hauek dituzte:
Jacques-Yves Cousteau
Jacques-Yves Cousteau (Saint-André-de-Cubzac, Gironda, 1910eko ekainaren 11 – Paris, 1997ko ekainaren 25a) itsasgizon, militar, esploratzaile, ekologista, dokumentalgile, zientzialari, argazkilari eta ikerlari frantziarra izan zen.
Uretako birika asmatu zuen, ur azpian aire-tuturik gabe arnastu ahal izateko; tresna horren bidez, ozeanoa aztertu zuen, eta haren sekretuak azaleratu zituen. Philippe Tailliez eta Frédéric Dumasekin batera, ikerketa-unitate bat antolatu zuen, eta urpakaritzari buruzko lan asko egin zituen.
Batez ere itsasoak eta uretan bizi diren animaliak aztertu zituen, eta horretarako "Calypso" izeneko itsasontzia erabili zuen ia 50 urtez (1950-1996). Itsas ingurunea kutsaduratik babestu zuen, eta liburu eta dokumental asko argitaratu zituen, zeinetan ezagunena "The Undersea World of Jacques Cousteau" telesailean izenekoa izan zen"." 
Jendeak ezagutzen zuen ""le Commandant Cousteau"" edo ""Captain Cousteau"" izenekin. Baina bere irudi publikoa kontrastean zegoen bere jarrerarekin, hil ondorengo argipen biografikoek ikusarazi dutenez. Calypso ontzian egindako dokumentaletan, parte-hartze zuzena izan zuen Simone Melchior emazteak, baina kameren aurrean ez zen sekula agertu. Harekiko infildetasunak ere ugariak izan ziren Jacquesen bizitan. 
Académie française hizkuntza erakundearen kidea izan zen.
Baba
Baba ("Vicia faba") Fabaceae familiako landare belarkara jangarria da.
Baba-landarea 30–120 cm arteko altueraraino hazten da eta belarkara eta urterokoa da., haziak luma-formako hosto dauzka zurtoinaren albo bietan. Haziak babarrunaren antzekoak, baina handiagoak eta zapalak ditu. Lore zuri baina orban beltz bat dute. Klima epeletan hazten da ondoen, 600 mm baino gehiagoko prezipitazioak dituzten eskualdeetan.
Adibidez, baba eta leken salteatua.
Hondakin-uren araztegi
Hondakin-uren araztegia edo ur zikinen araztegia ingurunera isuri aurretik, hondakin-uren -etxekoen zein industrialen- kutsatzaileak kontzentrazio onargarri bateraino kentzeko edo degradatzeko prozesuak egiteko instalazio-multzoa da.
Oro har, hondakin-uren araztegiek tokiko hondakin-ura tratatzen dute, gehienbat herritarren kontsumotik datorrena, bai eta eremu urbanizatuetako drainatzearen azaleko jariatzetik datorrena ere, baita hiri txikietako ura ere, prozesu eta tratamendu gutxi-asko estandarizatu eta konbentzionalen bidez. Enpresa handientzat diseinatzen eta eraikitzen diren hondakin-uren araztegiak ere badaude, sortzen den hondakin-urari tratamendu espezializatua emanez.
Bhopalgo istripua
Bhopalgo istripua 1984ko abenduaren 2tik 3ra Bhopal hirian, Madhya Pradeshen (Indian), gertatutako hondamendi larria izan zen, non Union Carbide enpresaren planta kimikoak metil isozianatoko nahigabeko isurketa bat egin zuen segurtasun neurri faltagatik batez ere. Bhopalen 1984an bizi ziren 894.539 biztanleetatik 559.835 pertsona zuzenki isurketaren eraginpean zeuden, eta hauetatik 3000-15.000 inguru hil egin ziren istripua gertatu eta aste batzuen buruan, beste 100.000-200.000 pertsonak oraindik kalte larriak jasaten dituzten bitartean. Gaur egun ez dago oraindik argi zeintzuk izan ziren gertakari latz honen eragileak, ezta haren biktimen kopuru zehatza. "Mende batez ikertu beharko da benetan zer gertatu den jakiteko" izan ziren polizia agente baten hitzak. Bitartean, Union Carbide edo ondoren enpresa erosi zuen Dow Chemical Company multinazional erraldoiek ez dute beraien errua onartu eta ezer gutxi egin dute egoera hobetzeko.
Union Carbide India Limited (UCIL) sozietate mugatuak Bhopal hirian zuen plantak karbaril pestizida ekoizten zuen Sevin izen komertzialarekin. Karbarila industrialki sortzeko metil isozianatoa erabiltzen da, eta produktu hau gordetzeko eraikinean gertatu zen isurketa. Lantegi kimiko honek 6,8 hektareako azalera du eta milaren bat langile ari ziren lanean han. Batzuk azpikontrataturik zeuden eta gehienek ez zuten mendebaldeko teknologia erabiltzeko nahiko prestakuntzarik.
Abenduaren 2an, arratsaldeko bederatziak aldera langile batzuk metil isozianatoaren biltegi baten irispidea garbitzen ari ziren. Langileek kasu hauetan martxan jarri behar diren itzuleraren kontrako balbulak ez zituzten ipini. Horregatik, gaueko hamarrak inguruan ura 610 biltegian sartzen hasi zela uste da, non 42 tona MIC (metil isozianato)zeuden, eta erreakzio exotermiko bortitz bat hasi zen. Erreakzio hauetan energia askatzen denez, biltegi barneko tenperatura 200 °C-koa izatera heldu zen.
Horrez gain kontuan izan behar da hasieran biltegiko tenperatura 15-20 °C-koa zela, normalean metil isozianatoa egoera likidoan mantendu behar bada ere (0 °C-tan), 2,6 bar-eko nitrogeno-presiopean. Bitartean, kontrol gelatik etengabe kontrolatzen zen presioa eta abenduaren 2ko arratsaldean, arrazoi ezezagunengatik, 0,14 bar-eko presioa erregistratu zen, txikiegia. Gaueko 11etan, biltegiaren presioa 0,69 bar-ekoa zen eta etengabe igotzen ari zela ikus zitekeen. Gasa ateratzen hasi zen 2,76 bar-eko presio gaindtzean. Hori dela eta, 00:15etan zaindariek produkzio-arduraduna jakinaren gainean jarri zuten eta orduan upela hozteko egindako saiakerak alferrikakoak suertatu ziren, haien sistemen eraginkortasun ezagatik. Azkenik, leherketaren beldur (erregistroek diotenez, momentu hauetan presioa 13,79 bar-ekoa izatera heldu zen), langileek alarma jo eta 00:30etan lantegia utzi zuten. Presio handi honek gasa eguratsera heda zedila ahalbideratu zuen.
Guztira plantan 67 tona MIC zeuden gordeta, kopuru nahiko adierazgarria kontuan izanik Europan gehienez 0,5 tona MIC biltegiratzeko baimena baino ez dagoela.
Bitartean, kanpoan dagoeneko isurketaren efektuak nabariak ziren gaueko 11:00etatik aurrera, arduradunek lantegian isurketa bat egon zela ezeztatu bazuten ere. Hemendik aurrera eta hiru ordutan zehar biltegiko 42 tonak hustuz joan ziren, hiri osoan zehar hedatuz eta herritarrengan eztula, begietako narritadura, goragalea eta asfixia eraginez.
Kaltetutako Bhopaldarretako askok momentuan edo ospitalera bidean hil ziren. Bigarren eguneko heriotza kopuru ofiziala 350ekoa zen eta abenduaren 5ean, kopuru hori 1000 baino handiagoa zela esaten zen. Mundua dagoeneko hunkituta zegoen abenduaren zazpian hildakoen zenbakia 2000 pertsonakoa zela jakin zenean eta abenduaren 8rako 3000 hildako aipatzen ziren.
Istripu larri hau batez ere segurtasun arauak ez betetzeagatik eman zen. Modu laburrean kausa nagusiak honako hauek direla esan daiteke:
Bhopaleko plagizida plantaren balantzeek eraginkortasunaren etengabeko beherakada erakusten dute. Lantegiak 5250 tona/urte fabrikatzeko diseinatua izan zen. 1982an produkzioa 2308 tonakoa izan zen eta 1983an 1657 tonakoa. Urteko galerek (4-5 milioi dolarrekoak) Union Carbideko zuzendaritza kostuak murriztera behartu zuten; pertsonal sailean eta batez ere segurtasun-mailan murriztera hain zuzen. Honen ondorio zuzena ditugu segurtasun sistemetan izan ziren hurrengo arazoak :
MICz gain, eguratsera kanporatutako gasak hurrengo konposatuak zituen:
Eragin handia izan zuen istripuak jendearengan, gas guzti hauen dentsitatea airearena baino handiagoa zenez, gasa lurrazalean metatu zelako.
Lehenengo efektuak eztula, begi eta eztarri narritadura, goragalea eta asfixia ziren . Efektu hauek jendea ohetik altxarazi zuen. Gauean, autoz zihoazenak ez zuten airearekin horrenbesteko kontaktua izan eta ihes egitea lortu ahal izan zuten, oinez zihoazenek ez bezala.
Jazotako heriotza ugariengatik hainbat gorpu lurperatu ziren edo baita ibaira bota ere. 170.000 pertsonak ospitaletara jo zuten eta animalia anitz zendu ziren eta lurperatu zituzten. Horrez gain, landareetako hostoak usteldu, zimeldu eta erori egin ziren istripua gertatu eta egun batzuetara. Elikagai banatzaileek, aldiz, ez zuten hiria janariz hornitu kutsadurak sortutako beldurragatik eta arrantza debekatu zenez, janari urritasun nabarmena egon zen Bhopalen.
Hilda jaiotako umeen kopurua hirukoiztu egin zen egun hauetan, eta erditzean hildako emakumeena berriz, bikoiztu.
Epe luzean, aldiz, hainbat ondorio latz pairatu behar izan dituzte Bhopaleko biztanleek. Esate baterako, biriketako arazoak, ugaltzeko ezintasuna, begietako gaixotasunak, malformazioak umeetan, sistema immunologikoko eta neurologikoko arazoak eta beste hainbat. Guztira 200.000 kaltetu daudela esan daiteke.
Ingurumenak pairatutako kalteak erabatekoak dira. Alde batetik, lantegia oraindik han dago eta produktuak geratzen dira barnean, arriskutsuak izan daitezkeenak. Horrez gain, lantegiaren materialak deskonposatzen ari dira.
Aipatu beharrekoa da 30.000 pertsonak ur kutsatua edaten dutela gaur egun Bhopalen. Ur horrek hainbat produktu kimiko kaltegarri ditu eta lurzorua ere guztiz kutsatuta dago.
Union Carbidek ez du oraindik ere bere erantzukizuna guztiz onartzen eta enpresaren ustetan, sabotaje bat izan zen eragile bakarra, ez baitagoelako beste azalpenik haien aburuz. Hala ere, hainbat laguntza ekonomiko eman izan dituzte eta ospitale bat ere eraiki dute, baina kontuan izan behar da neurri guzti hauek ez direla nahikoak izan, diru-laguntzak murriztuak baitira.
25 urte pasa baldin badira ere, oraindik ez dago kalteak bere gain hartuko dituenik. Biktimentzat, baina, bada errudunik; isuria izan zuen enpresak ez zuela behar bezala jokatu uste dute. Union Carbidek zigorra jaso zuen auzitegien eskuetatik; 1989an 7.500 milioi errupia (470 milioi dolar inguru) ordaintzera zigortu zuen Auzitegi Gorenak, baina kargu zibil eta penal guztietatik libre utzi zuen. Protesta eta mobilizazio ugari egin ziren auzitegiaren ebazpenari erantzuteko. Kaltetuek salatu izan dutenez, 600.000 kalte eskaera aurkeztu izan dituzte auzitegietan; 29.000 besterik ez dituzte onartu.
Ezkutuko ehiza
Ezkutuko ehiza edo isileko ehiza legez kanpo egiten den ehiza da. Ehiza legez erregulaturiko egoeretan, ehiza mota hau legez kontrakoa da, ondorengo arrazoi hauetako batengatik edo gehiagorengatik:
Ohar bedi ezkutuko ehiza animalia basatien kasuan soilik aplikatzen dela. Besteren animalia etxekotuak ehizatzea ere legez kanpokoa da, baina ez da ezkutuko ehizatzat jotzen, lapurretatzat baizik.
Erdi Aroan, ezkutuko ehiza txiroek bizirauteko era bakarra zen, bereziki ehiza nobleziari eta pertsona dirudunei gordetako pribilegioa zenean. XVI. mendean, adibidez, orein bat hilez gero (Europako zenbait lekutan erregetasun handiko animaliatzat hartua) heriotza-zigorra jaso zezakeen horretarako eskubiderik ez zuen ehiztariak.
Garai haietan txiroek ehizatutako animaliariarik ugarienak untxiak ziren, bereziki lakioak eta falkadak erabiliz ehizatuak. Benetako ehiza edo ehiza handia burutzeko armak, habilezia eta denbora librea eskatzen zituen eta hauek ez ziren txiroek zituzten baliabideak. Horregatik, baserritar arruntarentzat oso zaila zen jaunari omen zegokion oreina ehizatzea. Hala ere, goseteek eta miseriak isilpeko ehizara bultzatzen zuten jende ugari. Erdi Aroan animalia basatiak ziren gosea asetzeko baliabide bakarrak, janaria lortzeko beste iturri batzuk agortu egiten baitziren garai haietan hain ohikoak ziren goseteen ondorioz, eta honakoagatik egiten zuen ezkutuko ehizak gora. Lehen aipatu bezala, orein bat ehizatzea delitutzat hartzen zen, isileko edo ezkutuko ehizatzat hain zuzen ere.
Gaur egun, gehienetan isilpeko ehiza ez da nobleziaren pribilegioei lotua, batez ere ekosistema babesteko arau multzoen ondorio baizik.
Ehiza erregulatzeko arrazoi nagusiak ekologiari lotuak dira, eta beraz, ezkutuko ehizaren ondorioak ekologikoak izaten dira nagusiki. Ondorio nagusiak hauek dira:
Pangolinak bereziki Asia inguruan ehizaturiko animaliak dira Malasia, Indonesia, Thailandia, Laos, Vietnam, Nepal eta India herrialdeetan hain zuzen ere. Animalia honen salerosketa 2000. urteko Nazioarteko Arriskuan dauden Espezieen Salerosketa Hitzarmenak debekatu arren, txinatar askok haren haragia oraindik "delicatessen"tzat hartzen dute. Haren ezkatak ere kutiziatuak dira, medikuntza munduan oso ospetsuak baitira bere propietate sendagarriengatik. Ezkatez gain pangolinaren gernua eta odola ere sendagarritzat erabiltzen dira, honako gaitzen kontra erabilgarriak direlakoan: artritisa, asma, sukarrak, alergiak, larruazaleko gaitzak eta baita ere prostata-minbizia, hemofilia edo sexu harremanen bidez jasotako gaixotasunak.
Pangolinak desagertzeko zorian dauden animaliak dira eta lehen aipatu bezala, hauen salerosketa guztiz debekatuta dago. Hala ere, merkatu beltzean animalia exotiko hauen eskaera oso handia da. 2008. urteko urtarrilean bi gizon txinatar heriotz-zigorraz zigortuak izan ziren animalia hauekin trafikatzeagatik, Pekinen delitu honen aurka gogor egiten dutelaren seinale. Bi gizon hauek harrapatuak izan aurretik 3,2 milioi Yen inguru irabazi zituzten ( 2,1 milioi euro gutxigorabehera) sei hilabetetan soilik.
Animalia hauek India, Nepal, Myanmar eta Errusiatik trafikatzen dira nagusiki. 90ko hamarkadaren hasieran, tigreen salerosketa debekatu zenean, hauen hezurrak sendagaiak, ardoa, igeltsua edo gel-a ekoizteko erabiltzen zituzten 200 enpresa txinatar baino gehiagok. Tigreen larrua ere oso estimatua da Asiako zenbait tradiziotan. Adibidez, Tibeten ugaztun hauen larruazalarekin egiten dituzte ausardia adierazten duten sei jatziak: goiko eta beheko jantziak, lepokoa, kapa, zela eta manta. Azken hau larru komunago batez ekoiz zitekeen, hala nola igaraba larruz, baina zonalde honek jasandako hazkunde demografikoak katuki hauen eskaera nabarmenki igotzea eragin du.
Arlo honetan industria-teknikak izugarri garatu dira azken hamarkadetan eta honen ondorioz tigreen populazioak izugarri egin du behera. Munduan 2.500 tigre inguru daudela kalkulatzen da, desagertzeko arriskuan daudelarik. 2007. urteko abenduan isileko ehiztarien talde bat desegin zuen Indiar poliziak, zeintzuek tigreen larrual bakoitza 4.500 eurotan saltzen zuten eta txinatar merkatuan 50.000 eurotara igotzeko asmoa zuten. 
Bereziki Errusia, Ipar Amerika eta Hego Amerikan trafikatzen dute ugaztun hauekin. Erregositako hartz-hanka sukaldaritza txinatarraren berezitasun bat da, eta larrua, gantza, bizkarrezurra, garunak, hezurrak eta atzaparrak medikuntza tradizionalean erabiltzen dira. Halere, bere atalik preziatu edo estimatuena xixkua da, merkatu txinatarrean 40.000 dolarrengatik sal daitekeena. Behazuna 100 sendagai baino gehiagotan erabiltzen da heste, bihotz eta gibeleko gaitzak tratatzeko.
Hartzen salerosketa ilegalak animalia hau desagertzeko zorian egotea eragin du nahiz eta hartzen gatibu-hazkundea asko garatu den. 
Asiako hego-ekialdean ehizaturiko ugaztunak dira zibetak. Osagai garrantzitsutzat dauzkate dragoi, tigre edo fenix delakoaren zopa prestatzeko (sugea, zibeta eta oilaskoz osaturiko platera). Plater hau Txinako jaki ospetsu bat ez ezik sendagaia ere bada, artritisa sendatu, odol fluxua hobetu edo libidoa handitzen duela uste baita.
Zibeten salerosketaren ondoriorik latzena, ironikoki, giza-osasunerako kaltegarria izan daitekeela da. Izan ere, zenbait ikerlanek abiar-gripearekin lotu dituzte animalia hauek, eta baita 2002ko SARS agerraldiarekin ere. Gertakari hauen ondorioz txinatar Gobernuak animalia hauen salerosketa debekatu zuen 2003. urtean, baina debeku hau lau hilabetetara baliogabetu zuen, saltzaileen presioak eraginda. 2004an berriz gaixotasun kasuak agertu zirenean, txinatar Gobernuak berriro animalia hauen salerosketa debekatu zuen eta 10.000 zibeta hiltzeko agindua eman zuen.
Bereziki Antartikan, Norvegian eta Islandian egiten den legearen aurkako ehiza da baleena. Gaur egun baleak ehizatzearen arrazoi nagusia haragia lortzearena da, antzina beste arrazoi batzuk bazeuden ere, hala nola erregaia lortzea (koipeen bidez) edo produktu kosmetiko eta produktu farmazeutikoak egiteko lehengaiak lortzea.
Egun erabilitako tresna nagusiak baleak ehizatzeko arpoiak dira, arpoi leherkorrak bereziki, zeintzuek animaliaren larrua zeharkatu eta barruan eztanda egiten duten. Behin animalia geldiarazita, itsasontzi batera igotzen dute, han odolustu eta zatikatzeko.
Zenbait parkezain erakundeek "animalia robotikoak" erabiltzen ari dira ikuspen handiko zonaldetan ehiztariak kokatu eta atxilotu ahal izateko haiei tiro eginez gero.
Lurreko ekosistema
Lurreko ekosistema %25 baino ez du hartzen izan ere, ureko ekosistema %75 koa da. %25 horretan nabari direnak intsektuak dira 900000 intsektuekin. Bigarren moduan egongo lirateke hegaztiak gutxi gorabehera 8500 hegazti izanda. Landareen inguruan, mota asko hartu ditzakegu besteak beste, angiospermoak 224000 landare izanda.
Esan daiteke lurreko ekosistemak beste ekosistemekin konparatuz, kontuan izanda faktore asko daudela ekosistema hori aurrera eramaten duena. Faktore hauengatik, bizidun eta bizigabeak bere ezaugarri arraroenak plazaratzen dira.
Lurreko ekosistemak Biosferan lurreko azaleko geruzan ematen direnak dira. Lurreko ekosistema proportzionalki ureko ekosistemekin konparatuz gutxiago daude.
Izan ere, lurrekoak %75 urekoak,aldiz,%25a. Lurreko ekosistemen taldeak handiena intsektuak dira izan ere, 900000 espezie daude. Animalien barruan bigarren talde hegaztiak 8500 espeziekin eta hirugarren talde ugaztunak 4100 espeziekin. Landareen barruan aurki ditzakegu angiospermak, hauek gehien dauden espezieak dira 224000 espezie izanda eta briofitoak 24000 espezie izanda bigarren taldean kokatu ditzakegu.
Lurreko ekosistema ematen dira ezaugarri fisikoak dituztelako, dituzten faktore kopurua handiago denez honela dela esan daiteke kontuan izanda faktore gehienetan espeziak bizi daitezkeela bere baitan, faktore guztiak produzitzen dute mota askotako ekozonak edo biogeografikoak diren herrialde non elementu animatuak edo inanimatuak beraien ezaugarri berezienak suposatzen dute.
Lurreko ekosistemak argiaren erabilpen handiagoa dute, kontuan izanda atmosferan gardenagoa dela argia ura baino. Baita ere, beraientzako dute hainbat gas, besteak beste: karbono dioxidoa, nitrogenoa eta oxigenoa. Hauek erabiltzen ohi dute lurreko mikroorganismoa eta landaretan aprobetxatu eta gero.
Nahiz eta lurraren garapena egon animalien eta landareen artean ezinbestekoa dute uraren erabilera bizi ahal izateko. Ondorioz, derrigorrez izan behar dute beraientzako iturri bat non likidoa eman behar duen organismoak hidratatzeko. Landareak lurreko urarengatik eta bakoitzaren zurtoinaren bitartez hostoetara eramaten dute eta elikagaia lortzen dute. Guztia hau determinatzen du garapen bat hauek ingurumena egokitzeko gaitasuna izanda.
Arazorik garrantzitsuena landareak aurre egiteko lehorketa da. Ingumeneko hezetasuna hartzen duten landareak dispositibo batean horrela hortik ura pasa dadin. Hostoak, aldiz. Lurreko landareetan hartu ditzakegu sabel moduko balbula batzuk espezie batzuetan non hortik gasen sarrera eta irteera izanik. Horien bitartez landareak karbono dioxidoa hartzen dute eta oxigenoa askatzen dute. Aldi berean, irekitzerakoan ura kanporatzen dute eta prozesuari transpirazioa deritzo. Uraren gehiegizko galera ematen denean landareek beraien zabelak ixteko ahalmena dute.
Konpost
Konposta —zenbaitek "luarra" deitua— konpostajearen ondorioz sortutako ongarria da, materia organikoaren deskonposizio maila ertaina. Materia organikoa ere ongarri ona da, berez; humusa, berriz, deskonposizio mailarik gorena da. Izena iparraldeko frantses zaharreko "compost" hitzetik dator (esanahia: «hostoen, simaurraren eta abarren nahasketa, lurrak ongarritzeko erabilia»). Konposta egiteko prozesuari "konpostatzea" edo "konpostajea" deritzo.
Materia organikoa deskonposizio aerobioz eta deskonposizio anaerobioz bihur daiteke konpost, baina ziklo aerobioz deskonposatzen den materia organikoari bakarrik deitzen diogu konpostajea. Deskonposizio aerobioa gertatzeko, airean oxigeno asko egon behar du; deskonposizio anaerobioa gertatzeko (metanizazio ere esaten zaio), aldiz, oso oxigeno gutxi edo batere ez.
Konposta era naturalean lortzen da deskonposizio aerobioz: materia organikoa (adibidez, landare edo animalia hondakinak) deskonposatu egiten da bakterio aerobio termofiloen bidez; delako bakterio horiek edonon daude. Konposta egiteko, oro har, materia organikoa ez usteltzen saiatu behar da; horretarako, uraren urritasuna bermatu behar da; izan ere, urak ez du uzten materia oxigenatzen, eta bakteria anaerobioak ugaldu egiten dira; ondorioz, hondakin organikoa usteldu eta kirastu egiten da. Hala ere, zenbait prozesu industrialetan, usteltze prozesua erabiltzen da konposta lortzeko.
Konposta, abantaila ugariko ongarria izanik, gehienbat nekazaritzarako eta lorezaintzarako erabiltzen da. Beste zenbait zereginetarako ere erabiltzen da; besteak beste, paisaia-pinturetarako, erosioa kontrolatzeko edo erretako lurrak berreskuratzeko.
Probetxu handikoa izateaz gainera, konposta bide ona da hiri handiek eta nekazaritza eta abeltzaintza esplotazioek sortzen duten hondakin organikoen arazoa konpontzeko. Egokia da, beste tratamendu teknologia batzuekin alderatuta; izan ere, tratamendu horiek askotan ez dituzte zaintzen baliabide naturalak eta ingurunea eta, gainera, oso garestiak izaten dira.
Konpostajea aspaldiko teknika da; Antzinako Erroman, Gaius Pliniusek (K.a. 23-79) bere idazkietan aipatzen du material organikoa pilatzearena eta bertan uztearena, urtebetez edo hurrengo landatzeko urtaroa arte, konposta lurzoruan aplikatzeko prest izan arte. Metodo horrek alde on hauek zeuzkan: oso ahalegin txikia behar zen konposta sortzeko eta oso ona zen klima epeleko nekazaritzarako. Metodo modernoarekin alderatuta, zenbait alde txar ere bazituen: konpostarako erabilitako tokiak urte osoa egon behar zuen okupatuta, elikagai asko galtzen ziren euriarekin eta gaixotasunak ekartzen dituzten bakteriak eta animaliak ugaltzen ziren.
Konpostaje modernoa 1920ko hamarkadan hasi zen, Europan, nekazaritza organikorako baliabide modura. Hiriko hondakinak tratatzeko munduko lehenengo planta industriala Wels-en, Australian, ireki zuten, 1921 urtean. Konpostajearen lehen urte horietan, pertsonaia hauek izan zuten eraginik handiena: Rudolf Steiner, biodinamika nekazaritza metodoa sortu zuena, eta Annie Francé-Harrar. Francé-Harrarrek humusaren aldeko elkarte handi bat sortu zuen, 1950-1958 urteen artean, Mexikon, lurzoruaren degradazioaren kontra borroka egiteko. Era berean, aipatu beharrekoak dira Sir Albert Howard-ek Indian egindako lanak, praktika iraunkorren alde, eta Lady Eve Balfour-en ahaleginak konpostajearen teknika zabaltzeko.
Gaur egun, konpostaje arinaren aldeko pertsona asko dago. Konpostaje tradizionalaren zenbait arazori irtenbidea aurkitu diotela esaten dute. Diotenez, konpost egokia egin daiteke bizpahiru astean. Horrelako prozesua hain denbora gutxian gerta dadin, aldaketa batzuk egin behar dira, hala nola konpostatzeko materialen artean tamaina txikiagoko zatiak eta zati homogeneoagoak erabiltzea, karbonoaren eta nitrogenoaren arteko proportzioa kontrolatzea (30:1 edo handiagoa izan dadin), eta hezetasuna zehazki kontrolatzea. Hala ere, parametro horien guztien neurketa jada ageri zen Howarden eta Balfourren idazkietan; beraz, badirudi ez dela aurrerapauso handirik egin azken urteetan. Zientzialari askok uste dute ez dagoela modu eraginkor bat konposta denbora gutxian egiteko, bere denbora behar duela.
Konpostajerako siloak egitearen helburua bakterioentzako ekosistema egokia prestatzea da. Siloak deskonposizioa sortzen duten bakterioak mantentzen ditu, eta bakterio horietaz elikatzen diren beste izaki batzuk gordetzen ditu; horrela, bakterio horien hondakinak konpostaren parte izango dira. Deskonposizioa bideratzen duten izaki eraginkorrenak bakterioak eta mikroorganismoak dira. Horietaz gainera, garrantzitsuak dira onddoak, protozooak eta aktinobakterioak. Maila makroskopikoan, lur-zizareak, inurriak, barraskiloak, bareak eta ehun zangoak: horiek materia organikoa kontsumitu eta degradatzen dute.
Edozein material biodegradagarri konpost bihur daiteke, denborarekin. Hala ere, material guztiak ez dira egokiak, eskala txikiko konpostajea egiteko. Arazorik nabarmenena tenperatura da. Materialek ez badute hartzen patogenoak hiltzeko tenperatura egokia, izurriteak etor daitezke. Horregatik, simaurra, zaborra eta animalien gorpuzkiak eraginkortasun handiko instalazio berezi batzuetan tratatu behar dira. Instalazio berezi horiek sistema aurreratuak dituzte material organiko konplexuak tratatzeko. Metodo bera erabiltzen da petrolioaren hidrokarburoak eta beste material toxiko batzuk degradatzeko eta birziklatzeko. Erabilera horiei ematen zaien izena bioerremediazioa da.
Konpostaje azkarra baldintza berezi batzuetan gertatzen da: Materia lehor den bitartean, karbonoaren eta nitrogenoaren arteko erlazioak 25/1ekoa edo 30/1ekoa izan behar du; hau da, gutxi gorabehera 25 edo 30 aldiz karbono gehiago egon behar du nitrogeno baino. Era berean, beharrezkoa da zelulosa egotea, bakterioek energia lortzeko, eta, gainera, proteinak egotea bakterioak garatzeko. Gantz asko duten jakiak, berriz, hau da, haragia, arrautzak, esnekiak eta abar, ez dira onak etxeko konposta egiteko, intsektuak eta beste animalia batzuk erakartzen baitituzte. Hala ere, arrautz oskola kaltzio iturri ona da lurrerako, baina egosita ez badago, urtebete baino gehiago egon daiteke deskonposatu arte.
Materia biodegradagarri arruntak:
Material ez biodegradagarriak
Batez ere bi teknika erabiltzen dira konposta era aerobioan egiteko:
Planta industrial gehienek konpostaje aktiboa egiten dute, kalitate handiko konposta denbora gutxian lortzen baitute. Konpost hoberena silo itxi eta kontrolatu batean lortzen da, tenperatura, hezetasuna eta aire fluxua kontrolatuta.
Gaur egun, herritarrek berek etxean konposta egiteko joera hedatu da. Esate baterako, Iruñerriko Mankomunitateak urtero kanpaina egiten du herritarrak horretara bultzatzeko, eta konpostontziak uzten ditu doan norberak baratzean jarri eta etxeko hondakinak zein inaustetik edo sortutako landareak konpostatzeko.
Konpost silo batean, %40 eta %60 bitarteko hezetasuna izan behar du, bakterioak izateko eta horiek beren lana betetzeko. Deskonposizioan lan egiten duten bakterioak sailkatzeko, bizitzeko behar duten tenperaturari eta sortzen duten beroari begiratzen zaio. Esaterako, bakterio mesofilikoek 20 eta 40 °C-ko arteko tenperaturak behar dituzte. Materia deskonposatzean beroa sortzen dute; horrek esan nahi du siloaren barruko aldea asko berotzen dela. Beroari era naturalean eusteko, gutxienez metro bat zabal eta metro bat gora izan behar dute konpostatzeko siloek, eta ahalik eta luzera handienekoak.
Hala ere, konpostatzeko tenperatura hoberena 60 °C da, tenperatura horretan patogeno eta hazi gehienak hil egiten baitira, eta, gainera, bakterio termofilikoentzako ingurune ezin hobea sortzen da; hain zuzen, bakterio horiek dira deskonposizioaren eragile nagusiak. Siloaren zentroak oso bero egon behar du (eskua erretzeko bezain beroa). Gerta daiteke aski beroa ez egotea, arrazoi hauetakoren bat dela medio:
Arazo horiek konpontzeko, gehienetan nahikoa da material gehiago botatzea edo konposta iraultzea, aireztatzeko. Konpostatzeko erritmoaren arabera, materia behin baino gehiagotan iraul daiteke eta garai horretan, ura ere bota daiteke, hezetasuna kontrolatzeko. Hozten bada, materiari buelta eman behar zaion seinale da: bakterioek elikagai guztiak agortu dituztela esan nahi du. Materiari buelta eman eta konposta berotzen ez bada, konpostaje prozesua bete dela esan nahi du. Orduan, material guztiak homogeneoa izan beharko du, kolorez iluna, hasierako materialekin inongo antzik gabekoa. Edonola ere, nahiz frogatuta ez egon, batzuek urtebete luzatzen dute konpostaren produkzioa, horrela lortutako konpostaren onurak gehiago irauten duelakoan.
Lur zizareak siloan sartuz kalitate handiko konposta lor daiteke, vermikonposta alegia. Zizare gorria edo Lumbricidae familiako beste zizareak materia organikoa jaten dute, eta digeritutako materiala elikagai eta mikrobio onuragarrien iturria da. Lombrikultura zizareen hazkuntzaz eta ugalketaz arduratzen da. Zizare horiek komertzializatzeko merkatu global bat dago, vermikonposta praktikatzen dutenentzat "materiala" sortzeko.
Lindano
Lindanoa edo γ-hexakloroziklohexanoa edo gammahexanoa konposatu organiko da, CHCl formula duena organokloratuen familiakoa. Hexakloroziklohexanoaren (HCH) isomeroetako bat da. Hauts zuria da, oso toxikoa, eta intsektizida gisa erabili da.
Poluitzaile organiko iraunkorra da eta Stockholmeko hitzarmenak fabrikatzea eta erabiltzea debekatu zuen salbuespen batekin: giza osasunerako farmazia-produktuak, adibidez buruko zorriak eta hazteria kontrolatzeko, bigarren mailako tratamendu gisa.
Lindanoa intsektizida gisa 1940ko hamarraldian hasi zen erabiltzen.
Espektro zabaleko intsektizida denez (berdin-berdin balio du intsektu fitofagoak edo lurzoruan bizi diren intsektuak akabatzeko zein animalien edo gizakion parasitoak hiltzeko), lindanoa asko erabili izan da nekazaritzan, basozaintzan, albaitaritzan eta giza osasunaren arloan. Batik bat, lurzoruak, haziak (zekaleak, koltzaren haziak, linaziak...) eta arbolen hostoak tratatzeko usatu izan da, baita zurezko objektuak intsektu xilofagoetatik babesteko, azienda eta etxeko abereei parasitoak kentzeko edota etxeko hainbat intsekturen kontra ere.
Horrez gain, zorrientzako eta hazteriarentzako tratamendurako ere erabili da, xanpu eta lozio formarekin.
Estimatzen da 1950 eta 2000 urteen artean 600.000 tona lindano sortu zirela munduan, eta hortik gehiena abeltzaintzan eta nekazaritzan erabili zen
Lindanoa bentzenoa kloroz tratatuz oxigenorik gabeko ingurune batean eta eguzkiaren argia baliatuz sintetizatzen da. 
<chem>C6H6 + 3Cl2 ->[argia]C6H6Cl6</chem>
Emaitza HCHren isomero-nahastea da. Lindanoa separatzeko erreakzio-nahastea metanol/azido azetiko nahaste batez tratatzen da zeinetan alfa-HCH eta beta-HCH disolbatzen diren.
Lindanoa toxikoa da eta izaki bizidunetan metatzeko joera handia du, kontzentrazioa katea trofikoan gora joan ahala handitzen delarik.
Dosi handitan hartuz gero, lindanoak buruko mina, ahulezia, nekea, ezinegona, insomnioa, beherakoa, goragalea, oka egitea eta sukarra eragiten ditu, besteak beste. Esposizio handiagoek ataxia eta konbultsioak eragin ditzakete eta kasurik larrienetan, koma, birika edema, bihotz-kolapsoa eta heriotza ere eragin ditzakete. Lindanoaren lurrinak edo lindanoak berak begiak, sudurra, eztarria eta larruazala narrita ditzakete.
Toxikotasun kronikoari (dosi txikiekiko esposizio jarraiak sortutako efektu toxikoei) dagokionez, lindanoak gibel- eta are-arazoak (hepatitis kronikoa, pankreatitis kronikoa), giltzurrun-arazoak, arazo hormonalak eta ginekologikoak (hilerokoan edota obarioen funtzioan), odol-arazoak (anemia aplastikoa) eta nerbio-sistema zentraleko arazoak eragiten ditu. Fetoengan ere eragina izan dezakeela uste da
Lindanoa konposatu apolarra denez, lipodisolbagarria da, hau da, gantzetan erraz disolba daitekeen konposatua da. Gainera, oso astiro biodegradatzen da eta oso egonkorra da ingurune-baldintza normaletan. Ondorioz, lindanoa oso erraz metatzen da bizidunengan eta oro har, ingurunean.
Lindanoa ingurugirora isurtzeak osasun- eta ingurune-arazo larriak sortzen ditu, bizidunengana heldu eta katea trofikoetan metatzen baita. Esate baterako, aziendek poluitutako lurretan larratuz gero, poluitutako belarra jan lezakete eta era horretan, Lindanoa azienda horien haragi edo esnera hel daiteke; haragi edo esne hori kontsumituz gero.
Lindanoaren produkzioa eta horren hondakinen kudeaketa arazo larria izan da Euskal Herrian.
Euskal Herrian bi enpresek ekoitzi dute lindanoa historikoki: Barakaldoko "Bilbao Chemicals" eta Asuako "Nexana Industrias Quimicas".
"Bilbao Chemicals"ek 1947an hasi zuen hexakloroziklohexanoaren isomero-nahaste bat (HCH) produzitzen. 1953. urtean berriz, gamma isomeroa nahastetik bereizten hasi zen eta lindanoa soilik merkaturatzen hasi zen. 1987a arte jardun zuen horretan
Lindanoa produzitzeko prozesuan, produktu komertzialaren eta hondakinen arteko ratioa 1:9koa. Hortaz, gamma isomeroa bereizten hasi zenetik hondakinak asko emendatu ziren eta Barakaldoko pabilioietan metatzen zituzten hasiera batean. Gerora, nonahi isuri zituzten. "Bilbao Chemicals"ek jarduna eten zuen Barakaldoko pabilioietan 4.500 tona lindano puru utzi zuten. Produkzioak iraun zuen bitartean, 66.000 tona hondakin isuri zirela uste da.
"Nexana Industrias Quimicas" enpresak antzeko garapena izan zuen. 1952an hasi zen enpresaren jarduera eta 1974 arte intsektizida gisa saldu zen HCH teknikoa ekoiztu zen bertan. Urte horretan berriz, gamma isomeroa bereizten hasi ziren "Nexana"n ere. 1982an itxi zen enpresa eta ordurako 18.400 tona lindano ekoiztu ziren eta 7.000 tona kontrolik gabe isuri ziren enpresaren inguruetan.
HCH eta lindanoaren bidezko poluzioa bereziki Bizkaian gertatu da. Eusko Jaurlaritzak IHOBE enpresa publikoaren bidez kudeatu du arazoa.
1993an Eusko Jaurlaritzak lindano hutsa eta HCH poluitutako lurzoruak gordetzeko aldi baterako biltegi bat antolatu zuen. Era berean, Jaurlaritzak bi segurtasun-biltegi antolatu zituen 1996 eta 2002 artean Argalariokoa Barakaldon eta Loiukoa. Bertan, 27 tokietako lur poluituak gorde ziren. Argalariokoak 340.000 m lur poluitu gordetzen ditu eta Loiukoak 113,718 m. Bi toki hauek zaintzapean daude oraindik eta lixibiatuak tratatu egiten dira.
Lindano puruzko hondakinak "Bilbao Chemicals"en pabilioietan bertan tratatu ziren, BCD ("Baseek katalizatutako deskonposizioa)" izeneko teknologia baten bidez berariaz eginiko planta batean.1999 eta 2001 artean 3.211 tona tratatu ziren.
Eusko Jaurlaritzak 1995ean Argalarioko segurtasun-biltegia eraikitzeko hartutako erabakiak ez zen kontrakotasunik gabekoa. Bizilagunek, erakunde ekologistak, udal batzan ordezkatutako alderdi politikoetako batzuk kontra agertu ziren. Eragile horiek kezka erantzuna emateko Eusko Jaurlaritzak IHOBEren bidez bi urrats eman zituen. Batetik, eraikuntza-lanen jarraipenerako batzorde bat eratu zen non Jaurlaritzaren teknikoak, udal batzaren ordezkariak, erakunde ekologisten ordezkariak eta bizilagunen elkarteko ordezkariak juntatzen diren. Bestetik, ingurugiro-hezkuntzarako zentro bat ireki zen non herritarrak, eskola-umeek eta interesa zuten guztiak informazioa lor zezaketen.
Satan onddo
Satan onddo edo onddo deabrua ("Rubroboletus satanas") bere izen deigarriak ongi adierazten duen bezala pozoitsua izateagatik oso ezaguna den "Boletaceae" familiako onddoa da. Halere, ez dago pozoitsuenen taldearen barnean. Berau jateak urdaileko ondoeza, botaka egitea eta beherakoak sor ditzake, ondorio hauek onddo hau jan eta denbora gutxira agertzen direlarik.
Sinonimoak: "Boletus satanas" , "Boletus pseudofechtneri", "Boletus marmoreus", "Boletus sanguineus", "Boletus foetidus", "Tubiporus satanas", "Suillus satanas", "Boletus crataegi", "Suillellus satanas", "Rubroboletus satanas f. crataegi".
Kapela: 30 cm-rainoko diametrokoa, fin-fin belusatua, hasieran ertza biribilkatua eta gero uhindua. Zurixka da, erdian baino zurbilagoa ertzetan eta batzuetan orban marroiekin baina inoiz ez gorrixkak.
Tutuak: Oso luzeak, horiak edo hori-berdexkak eta urdindu egiten dira ukitzean.
Poroak: Txikiak, gorriak, gorri-laranjak, laranja kolorekoak eta batzuetan gune horiekin.
Hanka: Nahiko laburra , naiz eta "Boletus"-ik handienetakoa izan. Lodia eta trinkoa da, kolore horikoa goiko aldean, gorrixka erdian eta zurixka marroia oinarrian. Urdindu egiten da ukitzean eta oso agerikoa ez den sarea du, oinaren kolorekoa hasieran, eta gero gorri-purpura kolorekoa.
Haragia: Trinkoa da eta zuritzat jo daitekeen kolore batekoa, horixka duten poro gorrien "Boletus" gehienekin alderatuta. Airearekin kapela baino ez da urdintzen eta ahul, orban biolazeo bat du oinaren oinarrian. Usain desatsegina eta zaporea gozoa du hasieran, gero desatsegina eta nazkagarria.
Etimologia: Boletus terminoaren etimologia eztabaidagarria da. Satanas epitetoa berriz Satan-etik dator: Tentagarria, bere haragi toxikoak elikatzera gonbidatzen duten kolore erakargarriengatik.
Toxikoa da gordinik eta digeritzen zaila kozinatutakoan. Batez ere, intoxikazio gastrointestinalak eragiten ditu, okadekin, urdaileko minarekin edo beherakoarekin, eta sei ordu inguru iraun dezake. Satan izena gehiegizkoa dirudi.
Himenio gorriko beste "Boletus" batzuekin nahas daiteke; hala ere, haiengandik oso desberdina da, ez baitu kolorazio arrosa edo gorririk kapelan, beti argia da, eta haragia geldo eta gutxi urdintzen da.
Udan eta udazkenaren hasieran hosto-zabaletako soilguneetan, pinudietan ere bai, belar eta txilarren artean. Beste Boletus guztietatik bereizten da, kare-lurretan bakarrik irteten duelako. Ez da oso ohikoa.
Banaketa eremua: Europa, Ipar Afrika.
Kanada, Ameriketako Estatu Batuak, Europa, Errusia, Kaukasia, Isreal, Australia.
Baliabide natural
Baliabide naturalak izaki bizidunei arlo ezberdinetan laguntzen dien naturako elementuak dira, adibidez, zuhaitzek oxigenoa ematen dute. Ekonomiaren ikuspuntutik, baliabide naturalak gizartearen ongizateari eta horren garapenari modu zuzen batean (lehengaiak, mineralak, elikagaiak) edo zeharkako modu batean (zerbitzuak eta abar) laguntzeagatik dira baliotsuak.
Baliabide naturalak zera dira: egoera naturalean dauden eta jarduera ekonomiko bat garatzeko edota gizarteko eskari bat asetzeko beharrizan biologikoak (elikagaiak, arropa, etxebizitza) betetzeko balio duten edozein elementu, material edo energetiko.
Ekonomikoki, gizakiek erabilitako ondasunen eta erabilitako zerbitzuen ekoizpenean eta banaketan laguntzen duten bitarteko guztiak baliabide kontsideratzen dira. Ekonomialarien ustetan zenbait baliabide urriak dira gizakiaren desio aniztasunaren aurrean, horrela azaltzen dituzte beharrizanak. Hori dela eta, ekonomia baliabide horien banaketa gobernatzen dituzten legeak ikasten duen zientzia bezala definitzen da. Ikuspuntu honen arabera, baliabide naturalek naturak emandako produkzio faktoreei erreferentzia egiten diete, gizakiaren aurrez aldeko aldaketarik gabe; eta baliabide kulturaletatik eta giza baliabideetatik bereizten dira gizakiak sortu ezin dituelako (adibidez ondasun eraldatuak, lana eta teknologia gizakiak eraldatutako ondasunak dira). Baliabide natural baten erabilerak kontuan hartu beharreko bi kontzeptu biltzen ditu: ustiapena lortzeko gailendu beharreko erresistentzia eta interdependentzia.
Denboran erabilgarritasuna, sorkuntza-tasa (edo birsorkuntza) eta erabilera edo kontsumo-tasa kontuan hartuta, baliabide naturalak berriztagarriak edo berriztaezinak izan daitezke. Baliabide natural berriztagarriak baliabide biotikoak dira, bere birsorkuntza maila erauzketa maila baino handiagoa duten baliabideak, hain zuzen ere. Gehiegizko erabilerak baliabideok desagerraraz ditzake (basoak, arrantza, etab.); hala eta guztiz ere, horietako asko mugagabeak dira (eguzki argia, mareak, haizea, besteak beste). Baliabide natural berriztaezinak, bestalde, gordetegi mugatuetan aurkitzen diren baliabideak edo birsorkuntza zikloa ustiapen edo erauzketa tasa baino baxuagoa dituzten baliabideak dira orokorrean (meatzaritza, petrolioa, etab.). Batzuetan kontrolik gabeko erabilerak agortu egiten ditu, adibidez espezieen desagertze kasuak. Beste fenomeno bat baliabidea badagoela izan daiteke baina ezin daiteke erabili, ur kutsatuarekin gertatzen den bezala.
Baliabideen kontsumoa hondakinen ekoizpenarekin lotzen da: zenbat eta baliabide gehiago kontsumitu, orduan eta hondakin gehiago sortzen dira. Espainian, pertsona bakoitzak 1.38 kilogramo baino gehiago sortzen ditu egun bakoitzeko, hau da, urte amaieran 500 kilogramo hondakin.
Nahiz eta erabili, agortzen ez diren baliabideak dira, izan ere, hasierako egoerara itzultzen dira edo bere erabilera tasa baino tasa handiagoarekin birsortzen direnak dira. Honek esan nahi du, baliabide berriztagarri zehatz batzuk berriztagarri izaten utz dezaketela bere erabiltze tasa altuak berritzea ekiditen badu. Horregaitik, zentzuzko eta arrazoizko erabilera bat eman behar zaizkie baliabide hauen iraunkortasuna bermatzeko. Baliabide berriztagarrien mailan ura eta biomasa (edozein izaki bizidun) daude.
Horietako batzuk hurrengo hauek dira: basoak, haizea, eguzki erradiazioa, energia hidraulikoa, energia geotermikoa, egurra, nekazaritzako produktuak, zerealak, fruta-arbolak, tuberkuluak, barazkiak, nekazaritzako jardueretatik eratorritako hondakinak, besteak beste. Baliabide berriztagarri bat gizakiaren kontsumoa baino berreskuratze tasa natural arinagoa duen baliabide natural bat da. Eguzki erradiazioa, mareak, haizea eta energia hidroelektrikoa inongo agortze arazorik ez duen betiereko baliabideak dira.
Baliabiade berriztaezinak kontsumo tasa mantentzeko ekoitziak, landuak, birsortuak edo berrerabiliak ezin diren baliabideak dira. Baliabide hauek kantitate finkoetan daude lurrean eta naturak ezin du denboraldi geologiko laburretan birsortu.
Erreserba deitzen zaie probetxuz erauzi daitezkeen metaketei. Balio ekonomikoa (monetarioa) eskasiaren eta eskariaren araberakoa da eta horixe da ekonomia kezkatzen duen arazoa. Baliabideeen erabilgarritasuna haien aplikagarritasunaren araberakoa da, baina haien kostu ekonomiko zein energetiko eta ustiapen kostuen araberakoa ere.
Berriztagarriak ez diren baliabide batzuk hurrengoak dira: ikatza, petrolioa, mineralak, metalak, gas naturala eta lurpeko ur erreserbak, berriz karga ez daitezkeen akuiferoen kasuan.
Erreserben kontabilitateak gatazka asko sortzen ditu. Alde batetik, empresen balioespen baikorrenak daude baina beste alde batetik, ekologisten eta zientzialari akademikoen balioepen ezkorrenak daude. Liskar nabariena hidrokarburo erreserben inguruan sortzen dira. Kasu horretan, lehenengoek ezagunak diren eta aurkitzeko dauden hobi guztiak erreserba modura erabili nahi dituzte. BIgarrenek ordea, esplorazio eta erauzketaren kostu monetarioaren hazkuntza azpimarratzen dute, aurkitzen den upel bakoitzeko lau upel kontsumitzen dira, eta gorakorra den kostu termodinamikoak (energetikoak), aurkikuntza berrien bataz besteko balio gutxitzen du.
Adibidez : energia geotermikoa lurraren barneko beroa aprobetxatzen du.
Adibidez: Coloradako Kanoi Handia, Cuencako Hiri Sorgindua...
Laborantza ureztatzeko, meatze produkziorako, industria-fabrikaziorako... erabiltzen da.
Ezinbestekoa da hirietan, etxebizitzetan... ura egotea.
Adibidez: eguzki eta eta elur-turismoa.
Kontserbazioaren biologia naturaren eta lurreko biodibertsitatearen egoeraren azterketa zientifikoa da, espezieen, hauen habitaten eta ekosistemen babesa helburu izanik, gehiegizko desagertze tasak sahiesteko asmoz. Zientzia, ekonomia eta baliabide naturalen erabileren kudeaketaren diziplinarteko gai bat da. Biologiaren kontserbazio terminoa San Diegon, La Jollan, Kaliforniako unibertsitatean Bruce Wilcox eta Michael Soulé biologoek egindako hitzaldi batean azaldu zuten 1978an lehenengoz.
Habitaten kontserbazioa lurreko baliabideen kudeaketen sistema da. Landare eta animalia basatien habitatak kontserbatu, babestu eta berreskuratu nahi dituen praktika bat da, haien desagertzea, habitaten zatiketa eta banaketa geografikoaren murriztea saihesteko.
Giza garapena, eratzailearentzat, garapen jasangarriaren baliokidea da. Denboran zehar helburu bat finkatzen duen heinean —etorkizuneko belaunaldien beharrizanen asetzea— garapen jasangarriaren nozio eransketa salatzen du. Horrek, gaur egun, ingurumen aldagaia edozein komunitate antolatuko erabakiak hartzeko beharrezko aldagaitzat jotzen du. Konstituzioak jarduera produktiboari buruz hitz egiten du; izan ere, gaur egun eta etorkizunean lurrean bizitza bideragarria egiten duen garapen bati egiten dio erreferentzia. "Giza garapena"-ren balioak helburu bakarra duten hainbat pertsona batzen ditu, izan ere, bere iraunaldia bermatua izan dadin, kontsiderazio sozial, ekonomiko eta ingurumen kontsiderazioak orekaturik batera lan egin behar dute. Garapen iraunkorraren bilaketak, agintariek ekosistemen babesa bilatzea bultzatzen du. Ekosistematzat ondasun naturalen eta kulturalen arteko sistema jotzen da eta honek baldintzatzen du bertan bizi diren pertsonen bizi-kalitatea.
Baliabideak modu orekatuak erabili behar dira, hau da, gehiegi ustiatzea saihestuta, eraginkortasun handiagoa lortuta, eta baliabide berriztaezinak, ahal den neurrian birziklatuta.
Paleartikoa
Paleartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Paleartikoak Europa, Asiako iparraldea (Himalaiaren iparralderaino), Afrikako iparraldea (Sahararaino) eta Arabiako erdi eta iparraldea hartzen ditu.
Ekozona honek klima hotzeko eta epeleko eskualdeak hartzen ditu, baina ez klima tropikalekoak. Eskualde batzuk idorrak dira, hala nola Grezia, Sizilia eta Espainiako hegoaldea.
Bai fauna eta bai floraren aldetik, paleartikoak eta neartikoak antzekotasun handiak dauzkate, Beringeko itsasarteak lotuta daudelako. Bi ekozona hauek batera izendatzeko "Holartikoa" hitza erabiltzen da.
Paleartikoan honako bioma hauek daude: tundra, taiga, koniferoen baso epelak, hostozabalen baso misto epelak, belardi, sabana eta sastrakadi epelak, baso eta sastrakadi mediterraneoak, mendiko belardi eta sastrakadiak, basamortuak eta sastrakadi xerikoak, ibarbasoak eta hezeguneak.
Gesal
Gesala edo kresala itsaso eta ozeanoetako ura da. Gazia da, gatz-mineralen kontzentrazio handia duelako (% 5,5). Horietatik, sodio kloruroa da kantitate handienean agertzen dena. Hidrosfera osatzen duen uraren % 97,25 ozeanoan dago.
Itsasoko ura ur-disoluzioa da (HO), hainbat sustantziarekin batera. Elementu kimikoen 2/3 daude itsasoko uretan sartuta, nahiz eta ia ez detektatzeko moduko kantitateetan izan. Sei osagaik, guztiak ioiak, solutuen % 99 osatzen dute. Ondoko taulan ageri dira.
Arrokek hainbat mineral dituzte, eta arroka hori uretan sartzen denean, meteorizazio kimikoa jasan egiten du. Prozesu horretan arroka gehiena disolbatu egiten da, eta disolbaezinak diren mineralak geratzen dira ale aske bezala. Jatorrizko mineralak osatzen zituzten ioiak, Na, K, Ca, Cl, daude uretan disolbatuta. Horrela itsasoratzen ibaiko urak disolbatutako ioi kantitate altuak ditu, % 96,5 HO da; eta % 3,5, disolbatutako ioiak.
Gazitasunaren konposizioa sinplifikatzen da, osagai honen proportzioak beti ia berdinak direlako, nahiz eta ozeano guztien kontzentrazioa aldagarria izan. Kontzentrazio horri gazitasuna esaten zaio eta milakoetan neurtzen da (‰). Bere konposizioaren unibertsaltasunari esker, gazitasuna ioi bakar batez neurtzen da, kloruro ioiaren arabera (Cl).
Gazitasuna aldatu egiten da arro batetik bestera, latitude batetik bestera edota sakonera batetik bestera.
Itsaso ireki guztien artean, Itsaso Gorria da gazitasun handiena duena (% 40). Beste aldetik, Itsaso Baltikoa da gazitasun gutxien duena (% 6 Botniako golkoko ur gainazalean), duen sakontasun txikiagatik, klima hotzagatik eta bere topografia itxiagatik, ez baitu itsaso mundialarekin ia trukaketarik.
Itsasoko urak konduktibitate handia dauka, non uraren polaritatea eta ioi disolbatuen aniztasuna
laguntzen dute. Ioi bat, positiboki eta negatiboki kargatutako atomoa da, eta beraz, elektroiak elkarbanatzen ditu inguruarekin. konduktibitatea aldatzen da tenperatura eta gazitasunarekin ( gero eta gazitasun handiagoa orduan eta konduktibitate handiagoa).
Itsasoko uraren dentsitatea bere propietateen artean garrantzitsuenetarikoa da, bere bariazioa korronteak sortzen baititu. Itsasoko ur tipikoaren dentsitatea (ur gazia, % 3,5 gatz disolbaturekin) izaten da normalean 1,02819 kg/L -2 gradu zentigradutan, 1,02811 0 gradu zentigradutan, 1,02778 4 gradu zentigradutan, etab.
Itsasoko uraren dentsitatea, hiru faktoreen araberakoa da: gazitasun ("s"), tenperatura ("t") eta presioa ("p"). Gazitasuna sinbolizatzeko ρ (rho) hizki grekoa erabiltzen da normalean, eta aurreko hiru aldagaien funtzioa dela adierazteko "ρ"("s","t","p") idazten da.
Itsasoko uraren pHa 7.5 eta 8.4 tartean dago eta tenperaturaren arabera aldatu al da, tenperatura igotzen bada, pHa jeixten du.
Lurzoruaren kutsadura
Lurzoruaren kutsadura deritzo lurzoruaren kalitatearen degradazioa gertatzeari, substantzia kimikoen presentziaren ondorioz jazotzen dena bereziki. Lurrera isuritako konposatu kimikoen eraginez, lurzoruaren aberastasuna gutxitu egiten da, produktibitatea murriztuz, bai gizakion jarduerarako, eta bai naturarentzat ere.
Lurzoruaren kutsaduraz hitz egiten da, oro har, lurrean biotari (eskualde bateko fauna eta landarediaren multzo osoa) eta gizakion osasunari kalte eragiten dioten substantziak edo elementuak agertzen direnean, berdin dio solido, likido zein gas egoeran. Hainbat eratan sor daiteke lurzoruaren kutsadura: lurrazpiko biltegiak haustean, edo pestizidak edo gai erradioaktiboak metatzean. Era berean, kutsaduraren iturria naturala edo artifiziala (gizakien ekintzek eragina) izan daiteke. Agertzen diren substantzia kimikoen artean, ohikoenak honakoak dira: petrolioaren deribatuak, disolbatzaileak, pestizidak eta metal astunak.
Lurzoruaren kutsadurak ondorio negatibo asko dakartza. Horien artean, bizidunen osasunerako kalte handiak eragiten dituztenak daude, zuzenean zein zeharka, gehienbat kutsadura hori edateko ura daramaten iturrietan sartzen denean gertatzen direnak. Zona kutsatu horiek mugatu eta garbitzeak kostu handiak eragin ditzake, denbora zein diru aldetik; gainera, garbiketa modu egokian egin ahal izateko, jakintza handia behar da geologia, hidrografia, kimika eta eredu konputazionalen arloetan.
Lurzoruaren kutsaduraren iturri nagusien artean daude kontrolik gabe isuritako plastikoak, nekazaritzan eta abeltzaintzan edo araztegietan sortutako materia organikoaren isuriak, segurtasun-arauak bete gabe erabilitako plagizidak (intsektizidak, herbizidak, fungizidak), edo industria-instalazioetako isuri kimikoak eta zentral eta froga nuklearretan sortutako substantzia erradioaktiboen isuriak. Dena den, horiez gain, gizakien ekintzekin loturiko lurzoruaren kutsaduraren arrazoi arrunt eta ohikoenak honako hauek dira:
Lurzoruan kutsadurak eragin kaltegarriak ditu gizakiarentzat, inguruko faunarentzat eta landarediarentzat. Eragin kaltegarri horiek kutsadura-mailaren eta kontaminazioa eragiten duen substantzia toxikoaren kaltegarritasunaren araberakoak izango dira.
Oro har, lurzoruaren kutsadurak modu zuzenean eragiten dio ingurugiroko landarediari,  bereziki degradazioa sortuz eta espezieak gutxitzea eraginez. Gizakientzat, berriz, eraginak jakien bidez edo kutsagarriekik izandako kontaktu dermikoaz sortzen dira. Kasu batzuetan, gainera, metal astunen kutsadurak eragindako intoxikazioak ager daitezke.
Bestalde, zeharkako eraginak kate trofikoaren bidetik ager daitezke, elikatze-katetik alegia, eta horren bidez espezie askotara heda daiteke kutsadura. Horrez gain, zona batzuetako gehiegizko kutsadurak euri azidoa eragin dezakete, izaki bizidunen organismoetan eragin kaltegarriak sortuz.
Aipatutakoez gain, neurtzeko zailak diren bestelako eraginak ere ager daitezke kutsatutako inguruetan, hala nola:
Intsektuen izurriteak suntsitzeko erabiltzen dira. Normalean intsektu, larbak edo arrautzak hiltzeko erabiltzen dira. Intsektizida erabilienetako bat DDT izenekoa da, eragin oso azkarra daukalako ezaguna. Kontaktuaren bidez egiten du lan, intsektuen kutikulatik xurgatua izatean haien heriotza baitakar. Intsektizida honek hamar urte baino gehiago iraun dezake lurrean deskonposatu gabe.
Egiaztatu denez, intsektizida organokloratuak (DDTa, adibidez) animalien elikatze-katean sartzen dira,  eta haien ehun koipetsuetan metatzen. Gainera, kate trofikoan zenbat eta altuago egon (hau da, landareetatik urrunago), hainbat eta kontzentratuago egongo da intsektizida.
Intsektiziden erabileraren arazoa gero eta handiagoa da; izan ere, espezie askok intsektizida hauekiko erresistentziak garatzen dituzte, eta beraz, beharrezkoa izaten da intsektizida berriak eta are kaltegarriagoak erabiltzea, landaredian eta animaliengan are kalte handiagoa eraginez.
Landaredia hondatzen duten konposatu kimikoak dira. Landareen hazkuntza eteten dute gazte direnean; edo heldutasunean, kalteak eragiten dizkiete metabolismoan. Bi eratara eragin dezakete lurzoruaren kutsadura:
Onddoen garapena gelditzeko erabiltzen diren plagizidak dira. Sufrea eta Kuprea dituzte barnean. Produktu kimiko asko dauzkate konposizioan. Nekazaritzan erabiltzen diren fungizidak ez dira betiko lurzoruan geratzen, baina batzuk lurzoruan degradatu eta produktu oso toxikoen sorrera eragin dezakete.
Deskontaminazioa kutsadura deuseztea edo kutsaduraren arazoa konpontzea da. Horretarako, lehenik lurzoruaren konposizioari buruzko neurketak egiten dira, eta datuak eredu konputazionalak erabiliz analizatzen dira. Prozesu horren bidez, lurzoruko kutsadura murriztea edo guztiz ezabatzea lortu nahi izaten da, lurzoruari erabilera-ahalmena (produktibitatea) itzultzeko.
Mota askotako tratamenduak egiten dira: tratamendu termikoak, aireztapenaren bidezkoak, lurzoru-garbiketan oinarritutakoak, edo lurrunketaren bidez produktu kutsakorrak suntsitzekoak. Bestalde, aukera biologikoak ere badaude, hala nola substantzia kaltegarriak degradatu edo suntsituko dituzten mikroorganismoak eta landare jakin batzuk landatzea.
Kontsumitzaile (kate trofikoak)
Kate trofikoetan, kontsumitzaileak bigarren maila trofikoan edo goragokoan dauden izaki bizidunak dira.
Lehen mailako kontsumitzaileak ekoizleak jaten dituztenak dira, bigarren mailako kontsumitzailea lehen mailakoa jaten duena, eta horrela kate osoan zehar. Belarjaleak lehen mailako kontsumitzaileak dira, eta haragijaleak bigarren, hirugarren... mailakoak.
Basotze
Basotze, basoberritze edo oihaneztapena eremu bateko landaredia kudeatzeko praktika bat da, non zuhaitz-espezie desberdinak landatzen diren gertatutako ezbehar baten ondoren; hala nola, suteak. Bestalde, ekintza horiek helburu ekonomikoekin ere egiten dira, eta askotan espezie exotikoak txertatzen dira, ahalik eta etekin handiena lortzeko. Ingelesez, kontzeptu hau definitzeko "aforestation" erabiltzen da, erro gisa "forest" hitza duena. Nahiz eta gaur egun are eta garrantzi handiagoa izaten ari den, oso erabilia izan da historian zehar. Antzinaroan, Hego Amerika zein Europako hainbat zibilizaziok, maiek eta erromatarrek adibidez, praktika horiek erabiltzen zituzten euren beharrak asetzeko. Bi zibilizazio horieku bertako zuhaitz-espezieak landatzen zituzten, lurzoruaren kalitatea hobetu eta, aldi berean, nekazal-ekoizpena areagotzeko helburuarekin.
Basoberritzea bizi-prozesu bat da, deforestazioak eta basoen degradazioak gure inguruan dituzten ondorio suntsitzaileak lehengoratzea helburu duena. Giza jarduerek baso-ekosistemen osasunean eta orekan eragin nabarmena izan duten mundu honetan, baso-berritzea funtsezko irtenbide gisa agertzen da ekosistema horien edertasuna eta funtzionaltasuna leheneratzeko. Funtsean, baso-berritzea erantzun zuzena da aurrean ditugun ingurumen-erronken aurrean.
Basoberritzea bi eratara egiten da: modu naturalean edo artifizialean. Basoberritze naturalaren prozesua gertuko zuhaitzen haziak eta kimuak giza laguntzarik gabe sustraitzean oinarritzen da; hala ere, mantsoa eta urria da, eta beste teknika batzuekin osatu behar da, zuhaitzak ordezkatzeak gizakien parte-hartzea eskatzen duenean.
Basoberritze-teknikak sailkatzeko bi aukera daude, batera dauden zuhaitzen adinaren arabera:
Metodo bakoitza aukeratzeko, kontuan hartu behar da espeziea beste espezie batzuen babesean haz daitekeen ala ez, eta eskualde bakoitzaren berezitasun klimatikoak. Horrela, deforestazioak zuhaitz-masa berriak sortzen ditu, geratzen diren zuhaitz helduek belaunaldi berriak sustatzen dituztenean, haziak, faunarentzako habitata, gehiegizko eguzki-argiaren edo haizearen aurkako babesa eta abar emanez.
Lehenik, basoen erregai-izaera murrizten da; hau da, zuhaitz-landaketek energia-iturri garrantzitsu gisa jokatzen dute, jatorrizko landaretzaren ustiapenaren presioa murriztuz. Gainera, baliabide ekonomiko garrantzitsutzat har daiteke, bertatik egurra bezalako oinarrizko lehengaiak har daitezkeelako.
Lurzorurako ere onura nabarmenak ekartzen ditu. Basotzearen ondorioz landatutako zuhaitzen hondakinek ongarri moduan funtzionatzen dute, lurzorua egonkortuz eta emankortasuna emanez. Era berean, uraren ahalmen higakorra murrizten du, lixibiazio prozesuak arinduz. Honi esker, aipatutako emankortasun hori mantentzen da.
Bestetik, airearen kalitatea hobetzen du; airearen kutsadura murrizten du, eta baita berotze globalak sortutako berotegi-efektua ere. Gainera, landa-garapena bultzatzen du, enplegu berdea modu inklusiboan sustatzen lagunduz eta ingurune horietan enpresa-sarea bultzatuz.
Halaber, basotzeak biodibertsitatea berreskuratzea sustatzen du antzinako baso-eremuak leheneratuz, eta habitat naturala eta espezie autoktonoak berreskuratzen laguntzen du. Azkenik, teknika honek gizateriari laguntzen dio, gure ingurunearen osasuna eta kalitatea hobetzen lagunduz.
Basotzea inpultsiboa bada, hau da, egikaritze-plan onik ez badu, kaltegarria izan daiteke, espezieen dibertsitatea edo nekazaritza-laboreak kaltetzen baititu. Baso-laborantza handietan bilatutakoaren alderantzizko efektua lor dezakegu, gatz-kontzentrazio handiegiagatik lurrak lehortu eta txirotuz.
Sartu beharreko zuhaitz berriak gaizki aukeratzea eta horiek landatzeko eta kokatzeko modua kaltegarria izan daiteke. Gainera, espezie inbaditzaileak sartzeak beste espezie batzuk desagertzea eragin dezake. Gaizki planteatutako basoberritze batek monolaborantza ekar lezake, eta horrek bertako floraren dibertsitateari ez ezik, basoko biztanle desberdinen habitatei ere eragingo lieke.
Gaur egun, bi basotze mota daude:
Hiri-inguruneetan zuhaitz-espezieak landatzean datza. Beroari aurre egiteko, itzal-eremuak handitzeko, airearen kalitatea hobetzeko, trafikoaren gehiegizko CO2 harrapatzen saiatzeko eta hiri-paisaia eraldatzeko izaten da. Hiri-basoberritzearen ekintzen barruan, hondamendi natural baten ondoren hiri-basoak leheneratzea ere barnebiltzen du.
Deforestatutako eremuak leheneratzeko zuhaitzen landaketa masiboari egiten dio erreferentzia. Helburu desberdinak izan ditzake; adibidez, inguruko espezieak kontserbatzea, lurzoruak ongarritzea eta higaduratik babestea. Hor sartzen da, halaber, hondamendi natural baten ondorioz suntsitutako baso-eremuen berreskuratzea.
Interes eta konpromiso sozial eraginkorrarekin, produktu horiek errendimendu mugagabekoak izan daitezke. Basoberritzea da helburu hori lortzeko gakoa. Estentsionistek identifikatu egin beharko dituzte komunitatearen beharrak, lana egiteko eskura dauden baliabide naturalak eta giza baliabideak, eta basoberritzeko ahaleginak lagundu edo oztopa ditzaketen gizarte-ohiturak eta tradizioak. Landaketak nekazaritzarekin eta landa-garapenarekin duen harremana garrantzi handikoa da gizartean. Nekazaritzarako egokiak diren lurretan, lehentasuna eman behar zaio elikagaiak ekoizteari, basoak garatu beharrean.
Erosioa, desertifikazioa eta elikagai eskasia pairatzen duten nazio txiroen garapen ekonomikoa bultzatuko du basotzeak. Zuhaitzek beren balio erantsia sortzen dute: dirua sor dezakeen lurra baloratuago bihurtzen da eta, gainera, berme gisa balio dezake. Zuhaitzek merkatu-kapitalerako sarbidea sortzen dute nekazarien aldetik, eta beren konpainietan inbertitzeko arrazoi dira. Horrela, zuhaitzek baliorik gabeko lurrak balioetsitako lur bihurtzen dituzte. Beraz, mikrokredituak sortzen dituzte, eta, epe luzera, kreditua posible egiten da, hazten diren lurzorua albokoa bihurtzen baita. Inbertsioak bere balioari eusten dio, erregaia agortuta egon arren. Izan ere, zuhaitz-landaketa globala pobreziari emandako erantzuna da.
Gaur egun, Euskal Autonomia Erkidegoaren gainazalaren % 55a zuhaitzez estalita dago, eta ehuneko horren ia erdia bertako landare-espezieek osatzen dute. Duela 40 urtetik hona, Euskadin dagoen egurraren kantitateak nabarmen egin du gora, lurraldeko mendi magaletan espezie desberdinen landaketa masiboak egin direlako. Espezie horiek kanpokoak dira ia bere osotasunean, koniferak gailenduz. Baso-mota horietan topa daitekeen zuhaitz ohikoena "pinus radiata" da, eta papergintza eta egurgintza-industrian oso preziatua da bere hazkuntza azkarrarengatik. Azken urteetan, lehengai honengatik eman den eskariaren ondorioz, beste zuhaitz-espezie exotiko batzuk landatu dira gure lurzorutan, eukaliptoa, batez ere. Aurretik aipatutako "pinus radiataren" antzeko ezaugarriak ditu: hazkuntza azkarra, merkea… baina espezie honek hazkuntza nabarmen azkarragoa dauka aurrekoarekin alderatuta. Hori ikusita, zuhaitz hori landatzeko joera handitu da, Bizkaian eta Gipuzkoan, batez ere. 
Landaketa masibo horien ondorioz, lurzoruak eta inguruko landaredia izugarri kaltetu dira. Pinuek eta eukaliptoek emankortasuna kentzen diote lurzoruari, errekak eta urpeko urak lehortuz. Gainera, gainerako zuhaitz-espezie autoktonoen gaineko lehia pizten du, izugarrizko baso-masak kaltetuz.
Polder
Polder dikeak erabiliz lehortutako lur-eremua da, hasieran itsasoari hartutako lur-eremuak izendatzeko erabilia. Gero, bestelako edozein eremu lehortuari zabaldu zaio, hau da, zingira, padura edo ibaien bazterrak lehortutakoak hain zuzen.
Polder sorkuntza eta garapena ez da kasualitatez Herbehereetan suertatu. Holandak historian zehar aldi berean Ipar Itsasoko eta Rhin ibaiko urekin borroka latza izan du. Holanda Rhin ibaiko delta erraldoian kokatzen denez, lurraldea itsaso eta ibaiaren muga mugikorrean dago, ur-mailaren pare-parean. Horrela ba, Erromatarren garaitik dikeak eraikitzen aritu dira holandarrak, ahal den moduan daukaten lur eskasa mantentzearren, eta gaurko mendera arte etengabe dikeak zabaltzera, hobeagotzera eta mantentzera behartuak izan dira. Azken bi mendeetan, beraz, holandarrek mota bietako dikeak garatu dituzte: bata, lurraldea ureetatik defendatzeko eta mantentzeko, eta bestea lursailak irabazteko, lurralde erabilgarriaz baliatzeko. Ez da harritzekoa, beraz, dikeak eraikitzerako orduan, munduko teknikaririk onenak haiek direla pentsatzea.
"Polder" neerlandera hitza dator, bata bestearen ondoren, erdi neerlanderako "polre", neerlandera zaharreko "polra", eta, finean, "pol-etik", bere inguruaren gainean altxatutako lur-zatia, "-er" atzizki handigarriarekin eta "-d-" epentetikoarekin. Hitza hogeita hamasei hizkuntza hartu dute bere baitan
Polder bat sortzeko behar den lehengo baldintza, itsasoko sakonera txikia izatea da, gehienez 5-6 metrotara. Toki aproposenak marearteko lur-sail zabalak dira, Europako Ipar-itsaso bazterrak bezalakoak. Lehendabizi eremua dike batez inguratzen da, zingira artifizial bat sortuz. Ondoren ura kanporatzen da, bai mekanikoki (oso famatuak diren "Windmolen" edo haize-errotak erabiltzen), bai ubideen bitartez, eta baita ere pixkanaka naturalki lurrunduz gero, barrukoa guztiz idortu arte. Esan daiteke gaur egun Holandako lurraldetik bi heren idorturiko lur-eremua dela.
Horrela lortzen den lur-eremua berez oso aberatsa, horizontal eta leun-leuna izanik, nekazaritza eta abeltzaintzarako bereiziki oso aproposa suertatzen da.
Egun Polder bidez lortutako lursailak ugari dira munduko zenbait lekutan. Baina uretara eremua kentzea eztabaidagarria suertatu da azken urtetan, zeren-eta arriskuak gero eta gehiago handitzen doazela nabarmendu da egun, itsasoaren ur-maila urtean cm bat altxatzen delako alde batetik eta ibaiaren sedimentazioa bestetik, hondamenezko uholdeak pairatzearen arriskuak aholkatzen du lur-idortzearen lanak bertan bera uztea. Horrela erabaki du Holandako Agintaritzak; ez hori bakarrik, idortutako lursailak bihurtzea aurreikusten da egun.
Aipatu bezala, Holandako polderrak dira bertako gizartearen ikurra, ispilua, mundu osoan ematen dion bere hazkuntza. Polderrak eraikitzeari behin betiko bultzadak eman zuena, 1916an pairatutako uholdeen aurka eginiko "Afsluitdijk" edo "Herste Dikea" izan zen. Gero, 1953an gertatutako beste uholde handiaren ostean, "Oosterschelde" ingeniaritza lan ikusgarria egin zen, baina bere helburura ez zen lurra irabaztea, baizik eta lurra defendatzea.
Esan daiteke irabazitako “lur berria”ren eskuhartze baketsu bakarra dela, hau da, inori armaz hartuta, baizik-eta bertako gizartearen arduraz lortzen den lurraldea lehen aldiz munduaren historian suertatzen dela.
"Herbehereak" izenak berak estatu honen parte esanguratsu bat itsasoko ur-mailaren azpitik aurkitzen dela nabarmentzen du. Gaur arte, 15 polder eraiki dira eta 2.000 km² lur emankorra lortu, hau da, Gipuzkoa bezalako hedadura osoa.
Polder eraikitzeari modu antolatua eta teknikoki garatua XVII. mendean hasi bazen ere, bere garapena XX. bigarren erdian gertatu da. Zuiderzee barru-itsasoaren herstea eta partzialki idortu ezkero sortu direnak esanguratsuenak dira. Hala, ur gatzituko Zuiderzee ur gozoko IJsselmeer bihurtu ezkero, hiru Polder erraldoi egiteari ekin zioten holandarrek: Noordoostpolder, Oostelijk Flevoland eta Zuidelijk Flevoland deituak.
IJsselmeer inguru honetan beste polder bat aurreikusita zegoen, Markerwaard deiturikoa, baina egun ez egitea erabaki da, hiru arrazoirengatik: lehenik eta behin, uholdeak baretzeko leku zabal eta ireki behar delako, dagoena (IJsselmeer) areaz betetzen ari da eta. Era berean itsasoaren ur-maila igotzen ari dela kontutan hartu behar da; bestetik, lehen zegoen lur-premia orain ez dago eta azkenik, nola ez, behar den inbertsioa garai honetan jasanezina dela.
Hasiera baten, polder hauek nekazaritza eta abeltzaintza sustatzeko eta garatzeko lurra zenez, hainbat produktu erruz ekoiztu dira: patata, tipula, eta batez ere lorezaintza (hara hor tulipa, lore paregabea mundu guztian ezagun egin dena). Polderren jabetzak gehien bat Estatuarena izanik, ez-ohizko garapen eta ustiapena ahalbideratzen du: "Polder Model" ezaguna. Laborantza industrializatu eta trinkoa helburu ukaezin zenetik, laborantza ekologikora pasatu da egun.
Polderretan nekazaritza eta abeltzaintzaz aparte, hirigintza garatu da, hiri berriak sortzen, Holanda bezalako Herri populatu baten beharrei aurre egiteko. Orokorrean, egungo Holandako biztanleriaren %60 polder gainean bizi da.
1. Mastenbroek Polder (1364)
2. Beemster (1608 - 1612)
3. Zoetermeerse Meerpolder (1614-1616)
4. Borsselsepolder (1616)
5. Watergraafsmeer (1628-1629)
6. Naardermeer (1629, 1806 - 1809, 1883 - 1886)
7. Zuidplaspolder (1818 - 1839)
8. Haarlemmermeer (1840 - 1852)
9. Prins Alexander Polder (1865-1874)
10. Horstermeerpolder (1629, 1882)
11. Wieringermeer (1925 - 1935)
12. Noordoostpolder(1935-1955)
13. Oostelijk Flevoland (1955 - 1970)
14. Zuidelijk Flevoland (1968 - 1980)
15. Lauwersmeer (1969)
Herbehereetako ereduari jarraituz, munduko zenbait tokitan idortutako lurraldeak sortu dira. Kasu hauetan polderrak itsasaldean edota ibaiertzean aurkitzen dira.
Kasu honetan kostaldeko polderrak dira. Les Moëres, Belgikarekin partekatuz, 1617an hasi zen polder hau. Gaurko egunetan, 1979an, Marais Poitevin Poitouko golkoan burutu zen.
Sleeven Polder Kerry konderriko Feale ibaiaren bazterrean aurkitzen da.
New Orleans-eko parte handi bat idortutako lur-eremu baten kokatuta dago. 2005an hondamendia pairatu zuen hiriak, ekaitz tropikal edo urakan bortitz baten ondorioz, dikearen haustura eragin zuena.
Jule Arana Israel Estatuko iparraldean dago. Padura sortzen zuen Jordan ibaia 1958. urtean idortu zen.
Eskala txikian bada ere, Euskal Herrian idortze lanak egin dira, hala nola XVIII. mendean Gernikako itsas-adarrean aurkitzen den Anbeko polderra. Trinko urbanizatua den Euskal Herri bezalako lurralde baten hainbat bokale eta padura idortu dira baita ere azken mendean, hala nola Ibaizabal itsas-adarra edo Txingudi padura.
Grylloblattidae
Grylloblattidae intsektu extremofilo talde txiki bat da, mendietako gailurretan bizi direnak eta Grylloblattodea ordenaren barneko familia bakarra osatzen dutenak. 5 genero ezagutzen dira eta 25 espezie.
Deskubritu zuten zientzialariek euren harridura izenean ere utzi zuten: "Grylloblatta campodeiformis" espeziearen izenak "kilker, Campodea eta labezomorro" itxura esan nahi du. Intsektu luzeak dira bi isats luzeekin. Asko gautarrak dira eta badirudi detritusak jaten dituztela. Antena luzeak dituzte baina ez dute hegorik. Gertuen dituzten senideak Phasmatodea ordenak dira eta agian Mantophasmatodea ordena aurkitu berria.
Landare apaingarri
Landare apaingarriak haien edertasunagatik lantzen diren landareak dira, helburu nagusia plazer estetikoa eta apainketa dutenak. Hala ere, zenbait landare apaingarri sendagarri edo elikagarriak ere badira.
Landare hauek barneko landareak izan daitezke, edo kanpokoak. Bestalde, ebakirik eskura daitezke (lore sorta moduan, adibidez) edo loreontzi edo edukiontzitan.
Merkatuan apaingarritzat jotzen diren 3000 landare baino gehiago dago.
Japoniar basaerramu
Basaerramu japoniarra ("Euonymus japonicus") Japonia, Korea eta Txinan jatorria duen Euonymus generoko espeziea da. Garaiaz 2 eta 8 m artekoa izaten den zuhaixka edo zuhaitz txiki bizikorra da, 3-7 cm luze diren eta ertzak modu finean zerratuak dituzten aurkako hosto obalekin. Loreak, 5 mm-ko diametrokoak, berde zurixkak dira eta ez dira asko nabarmentzen. Udazkenean, laranja koloreko fruituak agertzen dira eskegita, hazi estalgarri gorrizta nabarmenen azpian.
Lorategietan eta, askotan erabiltzen den landare apaingarria da, bai bere jatorrizko eremuan eta bai Europa eta Ipar Amerikan; baratze-barietate anitz aukeratu dira, askotan kolore horiko edo kolore bat baino gehiagoko orriekin.
Digestio anaerobikoa
Digestio anaerobikoa, oxigeno gabezian mikroorganismoek material biodegradagarria deskonpozatzearen prozesuari deritzo. Prozesu honetan hainbat gas sortzen dira, karbono dioxidoa eta metanoa kantitate handienean aurkitzen direnak direlarik (degradatu den materialaren arabera).
Ur zikinen tratamenduan erabili ohi da, soberakinen kudeaketaren sistemaren parte bezala. Digestio anaerobikoak atmosferara igorritako gasak gutxitzen ditu.
Digestio anaerobikoa energia berritzaile iturri bezala ere erabiltzen da, bertan sortzen diren karbono dioxido eta metanoak energiaren sorrerarako egokiak bait dira eta erregai fosilak baztertzen laguntzen dute. Sortzen diren soberakinak ongarriak egiteko erabiltzen dira.
Plankton
Planktona itsasoetako nahiz ibai eta aintziretako uretan bizi diren organismo mikroskopikoen multzoa da; animalia, landareak, algak edo bakterioak izan ohi dira. Planktonak garrantzi handia du, uretako kate trofikoaren lehenengo maila baita.
Uretako azalean edo goialdean egon ohi da, gehienez 100 metroko sakonerara hedatzen da. Bi multzo handitan bereizten dira, autotrofismo edo heterotrofismoaren arabera: fitoplanktona landare-planktona da, autotrofoa, hau da, fotosintesia egiten du. Zooplanktona, aldiz, animalia txikiez osatuta dago, eta hortaz, heterotrofoa da.
Bizi ziklo osoa plankton komunitatearen barne irauten dutenei holoplankton deritze (esaterako, diatomeak). Plankton komunitatean bizi zikloko fase bat (gehienetan larba fasea) besterik egiten ez dutenei, aldiz, meroplankton (krustazeo edo ekinodermoen hainbat larba, adibidez).
Ur-inguruneetako kate trofikoa planktonarekin hasten da, eta planeta osoaren ekoizpen primario (materia organikoaren sintesia) totalaren erdia baino gehiago fitoplanktonak egiten du.  Hori dela eta, planktonaren garrantzi ekologikoa egundokoa da.
Bigarren eta hirugarren sektoreko ekoizleak diren kontsumitzaile guztiek osatzen dute. Oro har, organismo mikroskopiko helduek zein haien larba faseek (holoplanktonak) eta fase helduan ur-hondoan edo ur-zutabean bizi diren beste organismo batzuen larba faseek osatzen dute talde hau.
Zooplanktoneko organismo-talde ugarienetako eta bereizgarrienetako batzuk kopepodoak, kladozeroak, errotiferoak, knidarioak, kretognatoak, eufusidoak eta arrainen larbak dira. Azken horiek, organismo gazte eta helduek gizartean eta ekonomian duten garrantziagatik, “iktioplankton” terminopean aztertu eta deskribatu ohi dituzte. Fitoplanktonak bezala, dauden ingurunearen arabera, ur gezan edo itsasoan, zooplanktoneko talde edo espezie bakoitzaren aniztasuna eta ugaritasuna aldatu egiten dira. Gutxi aztertutako zooplanktonaren osagai bat parasitoak dira. Horiek organismo fitoplanktoniko zein zooplanktonikoek baino dibertsitate handiagoa erakusten dute, planetan dagoen organismo bakoitza hainbat parasitok kutsatzeko joera baitu.
Landare-planktona, fitoplankton izenekoa, itsas ertzeko uretan garatzen da eguzki-argiz eta gatz mineral ugariz (30 metro arteko sakonerako urak), fotosintesi bidez elikatzen baitira.
Zooplanktonaren elikagaia dira, eta Lurreko bizitzarako behar den oxigeno molekularraren % 50 sortzen dute. Fitoplanktonean ugarienak diren organismoak zianobakterioak eta diatomeoak dira, alga gorri zelulabakarrak. Dinoflagelatuak ere aurki ditzakegu, marea gorrien arduradunak.
Itsas kate trofikoaren oinarria izanda, fitoplanktonak beherakada nabarmena izan du, erradiazio ultramorea emendatzearen ondorioz. Esaterako, ikusi da Antartikako ozono-geruzaren zuloaren azpian fitoplanktonaren produktibitatea % 6 eta % 12 artean jaitsi zela. 
Zenbait autorek planktonaren tamainaren arabera sailkatzen dute, nahiz eta sailkapen hori “artifizialtzat” har daitekeen; izan ere, printzipioz, harrapaketak egiteko erabiltzen zen bahearen sareko zuloen tamainan oinarritu zen, eta ez da behin betiko adostasunik lortu. Sailkapen erabilienetako bat hau da:
Kokapenaren arabera ere sailka daiteke (horizontala edo bertikala):
Landare-planktona uraren gainazaletik gertu dago beti, argia behar baitu fotosintesia egiteko. Zooplanktona, berriz, mugimenduan dago beti, goitik behera, eta eguneko ziklo bat osatzen du, 100-500 metro edo gehiagoko ibilbidearekin. Gauean, gehienetan, gainazaletik gertu egoten dira elikatzeko, eta egunez beherago, eguzki-erradiazio indartsuetatik ihes egiteko, nahiz eta talde batzuetan alderantziz gertatu.
Espezie gehienak gardenak eta irideszenteak dira, eta koloreak soilik mikroskopioan nabaritzen dira. Azaleko espezieak urdinxkak dira, eta gainontzekoak gorrixkak. Genero batzuek luminiszentzia igortzen dute, adibidez, "noctiluca".
Planktoneko espezie gehienek milimetro bat baino gutxiago neurtzen dute. Beste batzuk, berriz, handiagoak dira, hala nola sifonoforoak, ktonoforoak eta marmoka akalefak.
Fitoplanktona zooplanktonaren elikagaia da. Ekinodermatuen, krustazeoen eta larba-egoeran dauden arrainen elikagaia ere da. Hazten direnean, larba horiek arrain txikien sardak jaten dituzte. Arrain horiek, era berean, planktiboro handiak elikatzen dituzte, hala nola baleak edo marrazo baleak, eta arrain handiagoak ere jaten dituzte. Arrain horiek, batzuetan, ozeanoetako harrapakari handiak elikatzen dituzte, hala nola zetazeo haragijaleak, marrazoak, atunak edo arrain ezpatak. Proportzioan, azken horien tona batek bost mila tona fitoplankton beharko ditu, existitu eta garatzeko.
Dinoflagelatuen (fitoplanktonaren) proliferazioek eragindako fenomenoa “marea gorri” izenez ezagutzen da. Garatzeko baldintza egokiak direla eta (tenperatura, argi-kalitatea eta -kantitatea, mantenugaiak eta ur-zutabearen pasibotasuna) dinoflagelatuak esponentzialki hazten dira, eta hazkunde hori baldintzak kaltegarriak diren kasuan bakarrik eteten da. Batzuetan, alga-loratze horiek nabarmenak ez diren arren, askotan fitoplankton toxikoek eragiten dituzte, hala nola, "Alexandrium catenella". Horrek ornodunen heriotza eragiten du, gizakiona barne. Fenomeno horrek ez du beti uraren kolore gorria eragiten, paradoxikoki, loratze kaltegarrienak koloregabeak izaten dira.
Komunontzi
Komunontzia, halaber komuna, gizakiak bertan gernua eta gorputza libratzeko tresna bat da. Komunontzia dagoen gelari komuna deritzo. Komunontzia zulo bat duen zeramikazko elementu bat izaten da, katilu eitekoa, estoldarekin loturik dagoena; zuloan eginkaria edo pixa egin ondoren, zulotik ura botata, hondakinak estoldara igortzen dira. Horrela, komunontzia berriz ere erabili arte garbi utzi eta usain desatseginak ezabatu egiten dira. Hala ere, askotan ura botata ere gorotz arrastoak geratzen dira komunontziko azaleran, komuneko eskubila batez garbitzen direnak. Komunontzia gorotz eta gernuarekin kontaktuan dagoen tresna denez, infekzio-iturri bat da eta higiene zorrotza behar izaten du.
Ur zikin
Ur zikinak jatorriko egoera eta kondizioak aldatuta dituzten urak dira, giza-jarduera baten ondorioz gehienetan, ondorengo erabilera baterako kalitatearen kaltetan. Ur zikinetan biltzen dira etxeetatik isurtzen diren ur beltzak edo fekalak, etxeetako garbiketaren ondorioz sortutakoak, eta ur gris edo industrialak, jarduera industrialean sortutakoak. Ur zikinetan biltzen dira baita ere, hain kutsatuta egoten ez badira ere, euri-urak eta drainatzearen ondoriozko urak.
Fitoplankton
Itsas biologian edo limnologian fitoplankton planktonaren izaki autotrofoei deritze. Alegia, fotosintesia egiteko gai dira, euren elikagaia ekoiztuz. Izena grekeratik datorkie: alde batetik, φύτον (phyton, "landare") eta, bestetik, πλαγκτος ("plánktos", "arlote" edo "bilinbolaka doana").
Talde honen barnean tradizonalki algatzat harturiko eta ikerturiko (botanikak eta,bereziki, fikologiak) hainbat izaki daude. Gaur egun, organismo hauek bakteriatzat - zianobakteriak|alga urdinak - edo protistatzat. Talde garrantzitsuenetarikoa, bere ugaritasuna eta dibersitateagatik, diatomeen taldea da. Mikroorganismo horiek pigmentu horixkak dituzte.
Nahiz eta, oro har, planktona organismo mikroskopikoez osaturik dagoela uste den, badira zenbait alga ozeanoan askatasun osoz bizi daitezkeenak, hala nola: sargazoak. Hala ere, fitoplanktonaren zati dira.
Fitoplanktona uretako ekosistemen kate trofikoaren oinarrian aurkitzen da, organismo nagusiagoen elikagai baita. Honela, uretako ekoizpen primarioaren zati garrantzitsuenaren ardura berea da, batik bat uretako animalietan.
Hala eta guztiz ere, horrez gain, fitoplanktona oxigenoaren presentziaren erruduna da.. Fotosintesi oxigenikoa zianobakterioengatik agertu zen, zeintzuk alga eukariotoen plastoen arbasoak diren. 2.000 milioi ingurko tartean, hau da, lurreko landareen garapenera arte, fotosintesia uretako ezaugarria zen.
Halere, azkarregi ugalduz gero, fitoplanktona zenbait arazo ekologikoren sorburu da: elikagai gehiegi egotean eta tenperatura egokia izatekotan, mikroorgansmo hauek erraz ugal daitezke erritmo oso bizkorrean. Honenbestez, loramendua edo marea gorria jazotzen da zenbait itsasotan. Egoera honetan, urak kolore berdexka hartzen du, baina egun baten edo biren buruan (tenperaturaren arabera) marroixka bilakatzen da. Hori planktonak elikagaiak agortzean eta hiltzen hasten denean gertatzen da. Momentu horretan, uretako organismoen deskonposaketa dela eta, oxigenoa agortzen da eta horrek animalien itotzea eragiten du. Egoera hau naturala izan badaiteke ere, eutrofizazioak ere efektu bera du.
Arestian esan bezala, marea gorria ere eragin ditzakete. Hori, zenbait organizsmok toxinak askatzean jazotzen da, hala nola: "alga marroi" deritzenak.. Hau dela eta, akuikulturako hainbat instalazio bota behar izan dituzte.
Komuneko eskuila
Komuneko eskuila ura bota ondoren, komunean gera daitezkeen kaka-arrastoak garbitzeko erabiltzen den eskuila bat da, komunaren ondoan jartzen dena. Batzuetan komuneko isipua ere esaten zaio modu adierazkorrean. Komuneko garbiketa orokorrerako ere erabil daiteke. Kirten bati erantsitako zurda-sorta bat besterik ez da, garbiketa ondoren zurda-sorta uzteko ontzi batekin batera gehienetan. Kirtenaren funtzioa garbiketan eskuak zikinkeriatik urrun izatea da. Komuneko eskuila elektrikoak ere badaude.
Komuneko eskuila higiene-arrazoiengatik eta komuna erabili behar duten beste pertsonekiko begirunez erabiltzen da, beste pertsona baten kaka-arrastoak ikusteak sor dezakeen higuina ekiditeko.
Lehia (biologia)
Lehia organismo edo espezieen arteko elkarrekintza bat da, biek mugatua den baliabide bat erabili behar dutenean (janaria, ura edo lurraldea) ematen dena. Lehiak murriztu egiten du inplikatutako bi parteen eraginkortasun biologikoa; izan ere, organismoren bat egoteak beti murriztuko du bestearentzat eskuragarri dagoen baliabidearen kopurua.
Komunitateen ekologiaren azterketan, espezie bateko kideen arteko lehia interakzio biologiko garrantzitsua da. Lehia da elkarri eragiten dioten eta komunitatearen egituran, espezieen aniztasunean eta populazioaren dinamikan eragina duten faktore biotiko eta abiotikoetako bat (populazio batean denboran zehar izandako aldaketak).
Hiru lehia-mekanismo nagusi daude: interferentzia, ustiapena eta itxurazko lehia (zuzenenetik zehiarrera ordenatua). Interferentzia- eta ustiapen-lehiaren forma "erreal" gisa sailka daiteke, baina itxurazko lehia ez da hala, organismoek ez baitute baliabide bat partekatzen, harrapari bat partekatzen dute. Espezie bereko kideen arteko lehiari lehia intraespezifiko deritzo, eta espezie desberdinetako banakoen arteko lehiari, berriz, lehia interespezifiko.
Lehia-bazterketaren printzipioaren arabera, baliabideak eskuratzeko gaitasun gutxien duten espezieak egokitu edo hilko dira, nahiz eta lehia-bazterketa oso gutxitan gertatzen den ekosistema naturaletan. Eboluzioaren teoriaren arabera, espezieen eta baliabideen arteko lehia garrantzitsua da hautespen naturalean. Hala ere, ikertzaileek berriki iradoki dute ornodunen biodibertsitate ebolutiboa ez dela organismoen arteko lehiak bultzatu, baizik eta animalia horiek espazio bizigarri hutsak kolonizatzeko egokitu izanak; horri "noraezean ibiltzeko espazioaren" hipotesia deitzen zaio.
Interferentzia bidezko lehian, lehiaketa ere deitua, organismoek zuzenean jarduten dute baliabide urriengatik borrokan. Adibidez, landare-zorri handiek elikatzeko tokiak defendatzen dituzte "Populus angustifolia"ren hostoetan, eta zorririk txikienak leku onenetatik kanporatzen dituzte. Araldian dauden orein gorriaren arren arteko lehia espezie baten barruan gertatzen den interferentzia bidezko lehiaren adibide bat da.
Interferentzia bidezko lehia zuzenean gertatzen da banakoen artean erasoaren bidez, banakoek elikagaiak bilatzea, bizirik irautea eta beste batzuk ugaltzea oztopatzen dutenean, edo habitataren zati batean fisikoki ezartzea eragozten dutenean. Horren adibide da "Novomessor cockerelli" eta "Pogonomyrmex barbatus" inurrien artean gertatzen dena; izan ere, lehenengoak oztopatu egiten du bigarrenek janaria bilatzeko duten gaitasuna, haien kolonietako sarrerak harri txikiekin buxatuz. Ptilonorhynchidae arrek, bikote posibleak erakartzeko egitura landuak sortzen dituztenek, bizilagunen gaitasuna murriztu dezakete beren egituretako apaingarriak zuzenean lapurtuz.
Animalietan, interferentzia bidezko lehia habitat baten barruko organismo handi eta indartsuenek hartutako estrategia bat da. Horregatik, interferentzia-gaitasun handia duten banako helduek bultzatutako belaunaldi-zikloak dituzte. Hasieran, gazteen hazkundea geldiarazi egiten dute lehiakide heldu handienek. Hala ere, behin gazteak helduarora iritsita, bigarren mailako hazkunde-zikloa izaten dute. Landareek, bestalde, alelopatiaren edo substantzia biokimikoen ekoizpenaren bidez auzokoekin interferentzia-lehian parte hartzen dute nagusiki.
Interferentzia bidezko lehia kostu argia (lesioa edo heriotza) eta onura (beste organismo batzuen esku geratuko ziren baliabideak lortzea) dituen estrategiatzat har daiteke. Interferentzia-eskumen handi bati aurre egiteko, beste organismo batzuek gauza bera egin ohi dute edo ustiapen-konpetentzia batean parte hartu. Adibidez, urtaroaren arabera, orein gorriaren ar handiagoak lehiakorrak dira, interferentzia-lehia dela eta. Hala ere, emeek eta gazteek egoera horri aurre egin behar diote baliabideen denbora-banaketaren bidez, eta ar helduak bertan ez daudenean soilik bilatzen dute janaria.
Ustiapen bidezko lehia zeharka gertatzen da bi organismok baliabide mugatzaile komun bat edo elikagai partekatu bat erabiltzen dutenean. Baliabideak irabazteko jarrera oldarkorra erakutsi edo borrokatu beharrean, organismo batek baliabidea erabiltzeak bestearentzat erabilgarri dagoen guztizko kopurua agortzen duenean gertatzen da ustiapen-lehia. Baliteke organismo horiek inoiz ez zuzenean elkarreragitea, baina lehiatzen dira baliabide-mailen aldaketei erantzunez. Fenomeno horren adibide oso nabarmenak dira eguneko espezie bat eta gaueko beste bat, baina baliabide berberak dituzte, edo inguruko beste batzuekin lehian dabilen landare bat, argiaren, mantenugaien eta sustraiak hazteko espazioaren alde.
Ustiapen horrek lehenengo errekurtsoa eskatzen duten organismoak saritzen ditu. Horregatik, ustiapenerako lehia tamainaren araberakoa izaten da, eta organismorik txikienak mesedegarri izaten dira, elikagaiak bilatzeko tasa handiagoak izaten baitituzte. Organismo txikienek abantaila dutenez ekosistema batean ustiapen-konpetentzia garrantzitsua denean, lehia-mekanismo horrek gazteek bultzatutako belaunaldi-zikloa eragin dezake: banakako gazteek arrakasta dute eta azkar hazten dira, baina, behin helduz gero, organismo txikienek gainditzen dituzte.
Landareetan, ustiapen-lehia lurzoruaren gainetik zein azpitik eman daiteke. Lurzoruaren gainetik, landareek inguruko landareen gaitasuna murrizten dute eguzki-argiaren lehian. Landareek nitrogenoa kontsumitzen dute sustraietan xurgatuz, eta, ondorioz, nitrogenoa ez dago eskuragarri inguruko landareentzat. Sustrai asko sortzen dituzten landareek lurzoruko nitrogenoa oso maila baxuetara murrizten dute, eta horrek inguruko landareak hiltzen ditu.
Era berean, frogatu da ustiapen-lehia espezie beraren barruan (intraespezifikoa) zein espezie desberdinen artean (interespezifikoa) dagoela. Gainera, organismoen arteko elkarrekintza lehiakor asko ustiapen-lehiaren eta interferentziaren konbinazioren bat dira, eta horrek esan nahi du bi mekanismoak ez direla elkarren baztertzaileak. Adibidez, 2019an egindako ikerketa batean ikusi zen "Frankliniella intonsa" espezie autoktonoak "Frankliniella occidentalis" espezie inbaditzailea lehiakor menderatzen zuela, elikatzen denbora gehiago emateaz gain (ustiapen-eskumena), baliabideak zaintzen ere denbora gehiago ematen zuelako (interferentzia-eskumena). Landareek bi lehia moduak ere erakuts ditzakete, sustraiak hazteko espazioaren alde borrokatzeaz gain, alelopatiaren bidez beste landare batzuen garapena zuzenean inhibituz.
Itxurazko lehia gertatzen da harrapakin-espezie bi zeharka lehiatzen direnean biziraupenerako, harrapari partekatu baten bidez. Lehia mota hori harrapakin espezie bakoitzaren ugaritasunen arteko orekan agertu ohi da. Adibidez, demagun bi espezie daudela (A eta B espezieak), C espezie harrapariaren harrapakin direnak, eta espezie horren elikagaia mugatua dela. Zientzialariek A espeziearen ugaritasuna handitu egin dela eta B espeziearen ugaritasuna murriztu egin dela ikusi dute. Itxurazko lehia-eredu batean, lotura hori C harrapariak eragiten duela ikus daiteke; A espeziearen populazioaren leherketak C espezie harrapariaren ugaritasuna handitzen du, elikagai-iturri handiagoa duelako guztira. Orain harrapari gehiago daudenez, A eta B espezieak lehen baino proportzio handiagoan ehizatuko lirateke. Horrela, A espeziearen arrakasta B espeziearen kalterako izan zen, ez baliabideengatik lehiatu zirelako, baizik eta haien kopuru handiagoak zeharkako ondorioak izan zituelako harraparien populazioan.
Ekologistek 1925etik arakatu dute harrapari baten eta bi presaren eredu hori, baina "itxurazko lehia" terminoa Floridako Unibertsitateko Robert D. Holt ekologistak sortu zuen lehen aldiz 1977an. Holtek jakin zuen garai hartako landa-ekologistek oker egozten zituztela harrapakin-espezieen arteko interakzio negatiboak nitxoen banaketari eta lehia-bazterketari, eta ez zuten kontuan hartzen aurre-elikagaiek zer eginkizun zuten.
Itxurazko lehiak espezie batek egindako txokoa konfiguratzen lagun dezake, hau da, espeziearen interakzioen ondorioz benetan iraun dezakeen eremua. Lortutako txokoaren gaineko eragina izugarri handia izan daiteke, batez ere interferentzia tradizionalik edo ustiapen-lehiarik ez dagoenean. Mundu errealaren adibide bat 1960ko hamarkadaren amaieran aztertu zen, Ternuan "Lepus americanus" erbia sartzeak bertako erbi artikoen ("Lepus arcticus") habitataren banaketa-eremua murriztu zuenean. Ekologista batzuek nitxoa gainjartzearen hipotesia planteatu zuten bitartean, beste batzuek mekanismorik onargarriena "Lepus americanus"en populazioek katamotz-populazioen leherketa eragitea zela argudiatu zuten, bi harrapakin-espezieen harrapari partekatua. Artikoko erbiak "Lepus americanus" baino defentsa-taktika ahulagoa duenez, baso-eremuetatik kanpo utzi zituzten, harrapari diferentzial baten bidez. Hala ere, itxurazko konpetentziak eta ustiapen-konpetentziak egoera nolabait azaltzen lagun lezakete.
Itxurazko lehia simetrikoa edo asimetrikoa izan daiteke. Itxurazko lehia simetrikoak negatiboki eragiten die bi espezieei berdin (-,-), eta hortik ondorioztatzen da espezie biek iraungo dutela. Hala ere, itxurazko lehia asimetrikoa gertatzen da espezie batek besteak baino eragin txikiagoa duenean. Itxurazko konpetentzia asimetrikoaren eszenatokirik muturrekoena da espezie bat harrapariaren hazkundeak batere eragiten ez duenean, eta hori amentsalismo-formatzat har daiteke (0,-). Kontserbazio-zientzialariek arriskuan dauden harrapakin-espezieen gaineko giza inpaktuak muturreko lehia asimetriko gisa karakterizatu dituzte, askotan espezie harrapariak ekosistemetan sartuz edo baliabideak lagunduz. Hiriguneetatik gertu egon ohi den itxurazko lehia asimetrikoaren adibide bat zabor edo giza hondakin itxurako diru-laguntzak dira. 2000ko hamarkadaren hasieran, bele arrunten ("Corvus corax") populazioa handitu egin zen Mojaveko basamortuan, giza zabor andanaren ondorioz, eta horrek zeharkako eragin negatiboa izan zuen "Gopherus agassizii" dortokan.
Lehia r/K hautapen-teoriak modelatzen du. Teoria hori Robert MacArthurrek eta E. O. Wilsonek uhartetako-biogeografiari buruz egindako lanean oinarritzen da. Teoria horretan, hautespen-presioek bi norabide estereotipatuetako baten bilakaera bultzatzen dute: r edo k hautespena. Termino horie"k", r eta K, biztanleria-dinamikako eredu logistiko batean irudika daitezke:
non "r" baita biztanleriaren hazkunde-tasa (N), eta K baita tokiko ingurumenaren karga-ahalmena. Oro har, r hautatutako espezieek nitxo hutsak ustiatzen dituzte eta kume asko sortzen dituzte, bakoitza helduaroan bizirik irauteko probabilitate txiki samarra duena. Aitzitik, K hautatutako espezieek lehiakide sendoak dituzte euren txoko ekologikoan, eta gehiago inbertitzen dute askoz ere kume gutxiagotan, bakoitza helduaroan bizirik irauteko probabilitate handi samarrarekin.
Narraste
Narrastea (edo "herrestatzea") grabitateak eragindako harri-masaren beheranzko mugimendu geldoa da. Hain geldoak izanik belarrak estalki etengabea era dezake lerratzen den lurzoruaren gainean; sarritan, zuhaitzen enborren goranzko okerdura soilik nabari daiteke. Oro har, prozesu horri mendi-hegal oso batek jasaten duenean narrastea deritzo.
Tulipa
Tulipa edo idi-bihotza ("Tulipa") "Liliaceae" familiako landare-generoa da. Erraboildunak, bizikorrak eta lore ikusgarrikoak dira, lorezaintzan oso erabiliak. 150 espezie inguru ezagutzen dira eta hibrido asko ere daude, XVI. mendetik aurrera lorezainek espezie ugari gurutzatu baitituzte.
Jatorrizko izena persierazko "lâleh" du. Egun ere Kurdistanen "halale" eta Iranen eta Turkian "lale" deitzen diote. "Tulipa", berriz, otomandar turkierazko "tülbend" ("turbante") hitzetik dator.
Landare belarkarak eta erraboildunak dira. Zurtoin sinplea dute, batzuetan adarkatua, ia guztiz lurperatua. Lore aktinomorfikoak eta hermafroditak.
Espezieen jatorria Europan, Iparraldeko Afrikan eta Asian (Anatoliatik eta Irandik Txinako ipar-ekialderaino) dago. Dibertsitate handiena Pamir eta Hindu Kush mendietan eta Kazakhstango estepetan dago. 
Sufre hexafluoruro
Sufre hexafluoruroa (SF) gas inorganiko, koloregabe, usaingabe, ez-toxiko eta ez-sukoia da (baldintza normaletan). Aireak baino 5 aldiz dentsitate handiagoa dauka, 6,13 g/l, atmosfera bateko presiopean. Geometria molekular oktaedrikoa du, non 6 fluor atomo dauden zentruan dagoen sufre atomoari loturik. Molekula hiperbalentea da.
1901ean sintetizatu zuten lehen aldiz Henri Moissan kimikako nobel saridunak eta Paul Lebeauk sufrea (S) eta fluor gasa (F) nahasita.
Gaur egun ere prozesu bera erabiltzen da industrian SFa lortzeko. Prozesu honetan sortzen den SFa beroketa bidez banatzen da eta ondoren produktua NaOHrekin garbitzen da SFa desegiteko.
Oso inertea da, ez du ia ezerekin erreakzionatzen. Litioarekin ordea exotermikoki erreakzionatzen du.
Tenperatura 204 °Ctik gora igotzen denean deskonposatu egiten da hainbat sustantzia toxiko sortuz. Hala nola, azido fluorhidrikoa, sufre dioxidoa eta zenbait sulfato.
Gas ez polarretan ohikoa den bezala disolbagarritasun txikia du uretan baina ondo disolbatzen da disolbatzaile apolarragoetan(alkohola, eterra, ...).
Urtean 8000 tona ekoizten dira.
geltokian.
Negutegi efektua sortzen duten gasetako bat da, CO2a baino 22800 aldiz indartsuagoa. Biziraupen oso luzekoa da, estimazioen arabera 800-3200 urte irauten baititu atmosferan.
Gas hau arnasten duenari ahotsa loditzen zaio. Airea baino 5 aldiz dentsoagoa denez, soinuaren abiadura gas honetan airean duenaren %44 baita. Airea baino dentsitate txikiagokoa den helioak sortzen duen efektuaren aurkakoa eragiten du.
Xenon edo sufre hexafloruroa bezalako gas astunak kantitate txikietan arnastea segurua da oxigenoa %20ko kontzentrazioan duten gas nahasteak erabiliz. Biriketan gasak oso azkar eta modu eraginkorrean nahasten direnez erraz kanporatzen da eta ez da biriken hondoan pilatzen.
Kantitate handietan arriskutsua izan daiteke, ikusezina baita eta ez kolorerik, ez usainik ez duenez oharkapean arnastu baitateke.
Fosforoaren ziklo
Fosforoaren zikloa elementu honek naturan jasaten duen eraldaketen multzoa da. Ziklo honetan fosforoa litosferan, hidrosferan eta izaki bizidunengan egon daiteke, egoera hauetan:
Nitrogeno eta karbonoaren zikloen aldean, fosforoa egoera berdinean dago beti, fosfato moduan (PO), ez baita oxidatzen edo erreduzitzen. Bestalde, ez dago molekula fosforodunik atmosferan.
Bizidunentzat funtsezko elementua da fosforoa, azido nukleikoek, zenbait lipidok eta ATPk, besteak beste, osagai dutelako.
Fosforo gehiena litosferan dago, mineraletan eta harkaitzetan. Ongarriek, guanoak eta bizidunen eskeletoek ere fosforoz hornitzen dute lurzorua, fosfato moduan. Landareek fosfato horiek hartzen dituzte, beti ere disolbagarriak direnean (fosfato ez-disolbagarriak ez baitira asimilagarriak). Landareak jaterakoan berenganatzen dute fosforoa animaliek. Hauek hiltzen direnean, azkenik, haien molekula organikoen fosforoa lurzorura itzultzen da, mikrobio deskonposatzaileen bitartez, zikloa itxiz.
Bestalde, euriak eta ibaiek litosferako fosforoa itsasoraino garraiatzen dute. Bertan, fosforoaren zati bat landareek eta algek hartzen dute, eta gehiena prezipitatu egiten da. Arrainek eta itsas-hegaztiek ere itsasoko fosforoa eskuratzen dute. Animaliak hiltzerakoan haien fosforo organikoa duten hondakinak itsas hondoan pilatzen dira.
Fosforoa hazkuntzaren faktore mugatzailea da, bizidunentzat ez baita karbonoa edo nitrogenoa bezain eskuragarria. Fosfato ugari duten inguruneetan landare hazkuntza oparo dago: ohikoa da, esaterako, garbigarriz kutsatuta dauden ibaietan edo lakuetan algen hazkuntza nabaria gertatzea (garbigarriek fosfato anitz dituztelako).
Sedimentu
Geologian, sedimentuak edo jalkinak mineral zati txikiez, prezipitazio kimikoz sortutako kristalez, izaki bizidunek ekoiztutako partikula mineralizatuez (adibidez oskolak) eta abarrez osaturiko metakinak dira, gutxi gorabehera lurrazalaren %75 estaltzen dutenak . Arro sedimentarioetan biltzen dira, eta prozesu geologikoen bitartez arroka sedimentarioak eratzen dituzte. Sedimentuen beste jatorri arraroago batzuk ere bada; hala nola, espaziotik etorritako hauts kosmikoak.
Sedimentu guztiak solidoak dira eta "konposatuak" direla diogu, partikula ezberdinez osatuta daudelako. Aurkako adibide bat jartzearren, egurrezko mahi bat solido "bakarra" da. Sedimentu partikulak mugitzeko aukera dute eta beraz, "bigunak" direla esaten da.
Lehenik eta behin, sedimentuak sortu egiten dira. Sedimentuak sortzen diren lekuari "jatorri eskualdea" deritzo. Hasieran, arroka zati txikiak edo solutuak izan daitezke.
Partikula hauek garraiatuak izango dira, eta mugitzen diren heinean haziz joango dira. Ondoren, sedimentuak Lurraren gainazaleko sakonuneetan metatzen dira grabitatearen ondorioz, jalkitze deritzon prozesuan eta arro sedimentario izeneko lekuetan.
Sedimentuak "hil" eta, lurperatu egiten dira ondoren datozen sedimentuen pisuaren azpian. Pisu honek eragindako presioaren pean hasierako sedimentuak trinkotu egiten dira. Puntu honetan hainbat prozesu kimiko sortzen dira, eta hauen bidez partikulak euren artean "itsatsiko" dituzten kristalak. Prozesu honi "diagenesia" deitzen zaio, eta esaten da sedimentuak "litifikatu" egiten direla.
Mugimendu tektonikoen ondorioz, arro sedimentarioko arrokak gorantz atera daitezke eta meteorizazioen (higaduraren) eragina jasan. Higadura honek zikloa berriz abiatuko du garraiatuak izango diren partikula txikiak sortuz.
Partikulen forma hiru parametroren arabera defini daiteke. "Forma" partikularen itxura orokorra da, eta deskribapen komunak ditu, hala nola esferikoa, laua edo barra formakoa. Biribiltasuna ale-izkinen garbitasunaren neurria da. Hori aldatu egiten da kantoi eta ertz leunak dituzten ale ondo biribilduetatik kantoi eta ertz zorrotzak dituzten ale gutxi biribilduetaraino. Azkenik, azaleraren ehundurak eskala txikiko ezaugarriak deskribatzen ditu, hala nola harramazkak, ziztadak edo gandorrak alearen gainazalean.
Forma (esferikotasuna ere deitua) partikula baten tamaina ardatzekiko neurtuta eskuratzen da. William C. Krumbeinek hainbat formula zehaztu zituen, zenbaki guztiak neurri bakarrera pasaz:
formula_1
non formula_2, formula_3 eta formula_4 ardatz luze, ertaina eta laburra diren partikula batean. Emaitza 1 zenbakira hurbiltzen da gero eta esfera perfektuagoa izan, eta urruntzen da laua bada edo makin baten itxurakoa bada. 
Sneedek eta Folkek proposatu zuten formula aldatua hau da:
formula_5
non 0 eta 1 artean ere mugitzen diren emaitzak.
Biribiltasunak partikulen ertz eta izkinen garbitasuna deskribatzen du. Formula matematiko konplexuak asmatu dira horiek zehatz neurtzeko, baina aplikatzeko zailak dira, eta geologo gehienek biribiltasuna kalkulatzen dute konparazio-tauletatik abiatuta. Termino deskriptibo ohikoenak oso angeluarretik angeluarrera doaz, azpiangeluarretik azpibiribildura oso biribilera, biribiltasun maila gero eta handiagoarekin.
Partikulak non jaio diren kontuan izanda, bi sedimentu mota bereizten dira: arro kanpokoak eta barnekoak.
Partikula hauek jatorri eskualdean sortu dira eta garraio bidez arro sedimentariora iritsi. Sedimentuen %80-a osatzen dute, eta bi mota nagusi daude: terrigenoak (siliziklastikoak) eta piroklastikoak (bolkaniklastikoak).
Arroan bertan, prezipitazio edo hauspez sortutako partikulak dira.
Mozkor
Mozkorra edo hordia alkoholdun edariak neurri handian hartzeagatik pertsonarengan sortzen den asaldura-egoera da, besteak beste mugimendu baldarrak, euforia eta erasokortasuna eragin ditzakeena. Ondorio fisikoak ere ekar ditzake, hala nola biharamuna, goralarri edo buruko mina; muturreko egoeretan, "delirium tremens" sindromea ere bai. Gizarte zenbaitetan, mozkorra jai, parranda edo ongi pasatzearekin lotzen da, baina adikzioa, auto istripuak eta bestelako gizarte arazo biziak ere ekartzen ditu; horrela, maiz mozkortu eta bere osasunari ondorio larriak sortzen dizkion pertsonaz alkoholismoa pairatzen duela esaten da.
Ajkako aluminio-lantegiko isuria
Ajkako aluminio-lantegiko isuria 2010eko urriaren 4ean gertatu zen Hungariako Ajka herrian, aluminio-lantegi batek hondakin likido toxikoak biltzeko erabiltzen zuen uharka hautsi eta bat batean milioi bat metro kubiko lohi toxikoa askatu zuenean, inguruko herriak eta lurrak (guztira 40 kilometro karratu) 1-2 metroko olatu batez irentsiz. Isuriaren ondorioz 7 lagun hil, 2 desagertu eta 150 bat zauritu izan ziren. Isuriak hondamendi ekologiko handia eragin zuen, bertako biztanleei ondorio larriak eraginez, lohi toxikoak berehala erredurak sortu eta metal astunak zituelako. Inguruko herriak ebakuatu eta garbiketak gutxienez urtebete iraungo zuela iragarri zuen agintariek. Kutsadura uztailaren 7an iritsi zen Danubio ibaira.
Usteltze
Usteltzea edo usteldura aztertzen duen zientzia grezierazko "taphos" hitzetik datorren tafonomiari dagokio, oro har, ehorzketa esan nahi baitu. Deskonposizioa prozesu arrunta da biologian eta kimikan.
Biologian, organismo bizi baten gorputza materia forma sinpleagoetara murrizteari egiten dio erreferentzia deskonposizio terminoak. Prozesua funtsezkoa da bioma batean dagoen materia finitua birziklatzeko. Ez dago modu berean deskonposatzen den organismorik, baina guztiek dituzte deskonposizio-etapa sekuentzial berberak. Deskonposizio abiotiko eta biotikoa (biodegradazioa) bereiz daitezke. Lehenengoak «substantzia bat prozesu fisiko edo kimikoaren bidez degradatzea» esan nahi du; adibidez: hidrolisia. Bigarrenak, aldiz, «organismo biziek burututako materialen haustura metabolikoa osagai sinpleagoetara degradatzea».
Gai organikoak deskonposatzen direnean, dituzten proteinak mikrobio anaerobio batzuek degradatzen dituzte. Proteinak aminoazidoetan hidrolizatzen dira lehen, eta aipaturiko mikrobio horiek aminoazidoak deskarboxilatzen dituzte eta, horren ondorioz, aminak sortzen dira. Amina horiek (kadaberina, putreszina, eskatola...) usain txarreko molekulak dira, eta usteltze prozesuen ohiko kiratsa eragiten dute.
Aminoazidoa → Amina + CO 
Bakterio anaerobioak dira ustelketa prozesuetan parte hartzen dutenak (Clostridium generokoak, batik bat).
Kimikan, berriz, molekulez edo ioiez osatutako substantzien hausturari esaten zaio deskonposizioa. Prozesu horren ondorioz, molekula txikiagoz edo oinarrizko substantziaz osatutako beste substantzia batzuk eratzen dira (atomo mota bakar batez osatutakoak, esaterako, oxigenoa). Hainbat faktorek eragin dezakete deskonposizioa, hala nola, tenperaturak (termoanalisia), elektrizitateak (elektrolisia), erradiazio elektromagnetikoak (fotolisia) edo beste substantzia kimiko batzuek (azidoak, oxidatzaileak eta abar), eta, kasu batzuetan, katalizatzaile baten presentziak erreakzioa azkartu dezake.
Bakterioak eta mikroorganismo eraginkorrak deritzen beste mikroorganismo batzuk dira deskonposizioaren eragile nagusiak. Horietaz gain, onddoak, bakterioak eta aktinobakterioak ere deskonposizioaren beste eragile garrantzitsu batzuk dira.
Maila makroskopikoan lur-zizareak, inurriak, barraskiloak, bareak zein milazangoak aurkitu ditzakegu materia organikoa kontsumitu eta degradatzen.
Deskonposizio prozesua gertatzen den ingurunean organismo deskonposatzaileak aurkitzeaz gain, organismo horietaz elikatzen diren beste hainbat bizidun ere aurkitu daitezke.
Animalien deskonposizioa gizakiarenaren antzekoa da, baina espezie-sorta handia dela eta, espezie bakoitzak bere ezaugarrien arabera deskonposizio mota desberdin bat du. Historikoki, organismo bizi baten deskonposizio-prozesua lau etapatan deskribatu izan da: autolisia, usteltzea, ahultzea eta lehortzea (diagenesia).
Deskonposizioa heriotzaren unean hasten da, bi faktorek eraginda: autolisia, norberaren gorputzeko entzimekin ehunen haustura, eta, usteltzea, ehunen haustura bakterioen bidez. Deskonposizio hori bi zatitan sinplifika daiteke: lehena, gasen ekoizpena da, eta bigarrena, fluidoen sorrera eta hildako animaliaren deskonposizioa. Prozesu horiek gasak askatzen dituzte.
Deskonposatzaile gehienak bakterioak eta onddoak dira, baina sarraskijaleek ere zeregin garrantzitsua dute deskonposizioan. Prozesuan parte hartzen duten intsektu garrantzitsuenak "Sarcophagidae" eta "Calliphoridae" euliak dira. Horietaz gain, sarraskijale handiagoak, besteak beste, koioteak, txakurrak, otsoak, azeriak, arratoiak eta saguak ere deskonposizioan parte hartzen dute, eta animalia horietako batzuek hezurrak mugitu eta sakabanatzen dituzte.
Deskonposatzaileek hildako gorpura iristeko duten gaitasunaren araberakoa da deskonposizio-abiadura. Izan ere, oztopo fisikoak daudenean (urperatutako, lurperatutako edo konfinatutako gorpuak, esaterako), deskonposizioa nabarmen mantsotu daiteke. Urpeko gorpuei dagokienez, beraien bizi zikloa burutzeko ingurune akuatikoa behar duten intsektu heldugabeek kolonizatzen dituzte (adibidez, Chironomidae).
Landare baten deskonposizioa hurrengo etapetan bereizten da. Hasieran, ura galtzen hasten da eta prozesu horretan askatzen da karbono disolbagarri kantitate handiena. Horretaz aparte, landarearen haustura fisikoa edo zatiketa gertatzen da, mikrobioen kolonizazioa dela eta. Ondoren, landarearen hondarrak (zelulosa, hemizelulosa, produktu mikrobiarrak eta lignina) mikrobioen mende egongo dira, eta horietako osagai mota bakoitza eremu desberdin batean deskonposatuko da, egitura kimikoaren arabera.
Beroak zehazten du landarearen usteltzearen azkartasuna, eta deskonposizioa nabarmen handitzen da; esate baterako, landare bat giro tenperaturan balego, denbora laburrean deskonposatuko litzateke.
Deskonposizioaren etapa desberdinak erabilgarriak izan daitezke jarduera desberdinetarako. Horietako bat konposta da. 
Konpostajearen ondorioz sortutako ongarria da konposta, materia organikoaren deskonposizio maila ertaina. Materia organikoa ere ongarri ona da, berez; humusa, berriz, deskonposizio mailarik gorena da.
Materia organikoa deskonposizio aerobioz eta deskonposizio anaerobioz bihur daiteke konpost, baina ziklo aerobioz deskonposatzen den materia organikoari bakarrik esaten diogu konpostajea. Deskonposizio aerobioa gertatzeko, airean oxigeno asko egon behar da; deskonposizio anaerobioa gertatzeko ("metanizazio" ere esaten zaio), aldiz, oso oxigeno gutxi edo batere ez.
Konposta egiteko materia organikoa ez da usteldu behar. Horretarako, uraren urritasuna bermatu behar da; izan ere, urak materia oxigenatzen uzten ez duenez, bakteria anaerobioak ugaldu egiten dira. Ondorioz, hondakin organikoa usteldu eta kirastu egiten da. Hala ere, zenbait prozesu industrialek usteltze prozesua erabiltzen dute konposta lortzeko.
Konposta nekazaritzan eta lorezaintzan erabiltzen da, ongarri modura. Gainera, beste zenbait gauzatarako ere erabiltzen da, besteak beste, paisaia-pinturetarako, erosioa kontrolatzeko edo erretako lurrak berreskuratzeko.
Probetxu handikoa izateaz gain, konposta bide ona da hiri handiek eta nekazaritza eta abeltzaintza esplotazioek sortzen duten hondakin organikoen arazoa konpontzeko. Egokia da, beste tratamendu teknologiko batzuekin alderatuta; izan ere, tratamendu horiek askotan ez dituzte zaintzen baliabide naturalak eta ingurunea eta, gainera, oso garestiak izaten dira.
Denbora pasa ahala, edozein material biodegradagarri bihur daiteke konpost. Hala ere, material guztiak ez dira egokiak eskala txikiko konpostajea egiteko. Materialaz gain, konposta egiterako orduan kontuan izan beharreko beste aldagai bat tenperatura da. Izan ere, materialek ez badute patogenoak hiltzeko tenperatura egokia hartzen, izurriteak etor daitezke. Horregatik, simaurra, zaborra eta animalien gorputzak eraginkortasun handiko instalazio berezi batzuetan tratatu behar dira. Instalazio berezi horiek sistema aurreratuak dituzte material organiko konplexuak tratatzeko. Metodo bera erabiltzen da petrolioaren hidrokarburoak eta beste material toxiko batzuk degradatzeko eta birziklatzeko. Erabilera horiei bioerremediazio ematen zaien izena.
Konpostaje azkarra baldintza berezi batzuetan gertatzen da. Materia lehortzen ari den bitartean, karbonoaren eta nitrogenoaren arteko erlazioa 25/1ekoa edo 30/1ekoa izan behar da; hau da, gutxi gorabehera 25 edo 30 aldiz karbono gehiago egon behar du nitrogeno baino. Era berean, beharrezkoa da zelulosa egotea, bakterioek energia lortzeko, eta, gainera, proteinak egotea bakterioak garatzeko. Gantz asko duten jakiak, berriz, hau da, haragia, arrautzak, esnekiak eta abar, ez dira onak etxeko konposta egiteko, intsektuak eta beste animalia batzuk erakartzen baitituzte. Hala ere, arrautza oskola kaltzio iturri ona da lurrerako, baina egosita ez badago, urtebete baino gehiago egon daiteke deskonposatu arte.
Flora
Botanikan, flora toki batean hazten diren landare-espezieen multzoa da, adibidez, kontinente, eskualde edo penintsula batean. Landaredia zabalagoa da, floraren arreta espezieetan bakarrik jartzen delako.
Izena latinezkoa da, izan ere Flora lore, lorategi eta udaberriaren erromatar jainkosa izan zen.
Landareen tratatuek ohituraz flora izena zuten. Hona hemen nagusienetariko batzuk:
Machair
Machair edo machar (euskarazko ahoskera "Maker") delakoa Eskozia eta Irlandako kostaldean ohikoa den lurralde lau eta oparoa izendatzeko erabiltzen den gaelerazko izendapena da, bereziki Kanpoko Hebridak uharteetan erabili ohi da. Bi machair mota egon ohi dira:
Bi kasuetan, "machair" lurraldea antzina hondartza nat izandako lursaila da, gerora itsas mailaren jeitsieraren ondorioz lur garaiago batean gelditu dena.
"Machairs" lursailak emankortasuna baldin badu, duen oskol kopuruari zor dio, sarritan %90-eko kopurua iragaten duelarik. Haizeak hondar hau lur lehor barrenera barneratzen du, honela larreen emankortasuna hobetuz.
"Machairs" lursaileek ekologia arreta berezia jaso dute, gehienbat berebiziko ekosistema osatzen baidute. Lore espezie arraroen kokalekua izan litezke, adibidez spiranthes u orkidea landareak egon ohi dira, hauekin batera hegazti ezberdin ugariren bizileku ere izan ohi dira, esate baterako giloi, burugorri, txirri arrunt, bernagorri arrunt eta txirritxo handiak bertan ibili ohi dira, intsektu bitxien bizileku ere bada. Zenbait "machair" lurralde itsasoaren mailaren igoerak eta inguruko hondartzen aisialdirako ustiapenak sortutako higaduraren ondorioz mehatxaturik daude.
Johann Friedrich Gmelin
Johann Friedrich Gmelin (Tübingen, 1748ko abuztuaren 8a – Göttingen, 1804ko azaroaren 1a) alemaniar naturalista, botaniko, entomologo eta malakologoa izan zen.
Philipp Friedrich Gmelin bere aitaren zuzendaritzapean, Tübingengo Unibertsitatean ikasi zuen medikuntza eta bertan bilakatu zen irakasle laguntzaile 1769an. Lau urte geroago Göttingengo Unibertsitatean irakasle bihurtu zen.
Ur geza
Ur geza disolbaturiko gatz gutxi duen ura da eta lurreko uraren % 3 besterik ez da. Ibai, laku, zingira, lurpeko ur, izotz zein atmosferan aurki daiteke. Organismo bizidun guztien biziraupenerako, ura funtsezkoa da: organismo batzuek ur gazian aurrera egin dezakete, baina gehienek ur geza behar dute bizitzeko. Ur geza ez da beti edangarria tratamendurik gabe eta giza jarduerengatik erraz kutsa daiteke.
Numerikoki ur geza honela defini daiteke: 500 parte milioiko (ppm) baino disolbatutako gatz gutxiago duen ura, edo bestela esanda, <% 0,05-ko gazitasuna duena. Beste iturri batzuen arabera, ur geza muga altuagoen arabera definitzen da, hala nola, 1000 ppm .
Gizakiok ur geza nahitaezkoa dugu hazi eta garatzeko. Hala ere, Lurraren ur guztiaren % 3 besterik ez da. Guztira 1.400 milioi km³ ur dago. Lurraren gainazalaren % 71 inguru urez estalita badago ere, gehiengoa ozeanoetako ur gazia da (% 97 inguru). Ur gezaren gehiengoa izotz forman aurkitzen da izotz-geruza eta glaziarretan (% 68,7) edo lurpeko ur bezala (% 30,1). Gainontzeko uraren (ur gezaren % 1,2) gehiengoa lurreko izotz edo permafrostan (% 69) eta lakuetan (% 20,9) aurkitzen da . Gainontzeko ur geza lurrazaleko hezetasunean (ur gezaren % 0,05), zingiretan (ur gezaren % 0,03), ibai eta erreketan (ur gezaren % 0,006) eta bizidunetan (ur gezaren % 0,003) aurkitzen da. Ur gezaren % 0,04 atmosferan dago. Beraz, Samuel Coleridge poetak esan zuen bezala, “ura, ura edonon; baina tantarik ez edateko” .
Lurreko ur guztiaren % 0,007 bakarrik dago giza kontsumorako modu seguru eta berehalakoan eskuragarri, baina kopuru txiki horren banaketa ez da uniformea. Brasil ur geza erreserba handienak dituen lurraldea da (8.233 km³, erreserben % 12). Bigarrena Errusia da (4.067 km³: ur geza gehiena, hots, % 90, Baikal lakuan dago). Kanadak 3.300 km³ ur geza ditu (munduko erreserben % 7) eta Estatu Batuek 3.069 km³, baina populazioa kontuan hartzen badugu, desberdintasuna nabarmena da: Kanadak 80.423 m³ ditu "per capita" eta Estatu Batuek 8.850 m³ . Txinak 2.840 km³-rekin bostgarren lekua du, baina haren populazio dentsitate altua dela eta, biztanleko ur kantitatea baxua da (2.060 m³ pertsonako).
Iturri nagusia prezipitazioa denez, ur geza ibai, aintzira, iturburu eta urmaeletatik lortzen dugu.
Ur geza bizitzarako beharrezkoa den ondarea da. Gizakion edari ezinbestekoa izateaz gain, ur gezak erabilera ugari ditu: janaria prestatzeko, bainatzeko, soroak ureztatzeko, garbitzeko... Ur gezako habitatek lurraren azaleraren % 1 baino gutxiago hartzen badute ere, ezagutzen diren espezie ornodunen heren bat eta espezie guztien % 10 jasotzen dute. Giza espeziea ere estuki loturik dago habitat horietara eta ur gezatik hainbat ekosistemen zerbitzu jasotzen ditu.
Ur gezak gizakiari eskaintzen dizkion zerbitzu nagusiak hauek dira:
Hornidura zerbitzuak:
Erregulazio zerbitzuak:
Zerbitzu kulturalak:
Euskarri zerbitzuak:
Aurreko mendean, ia zortzi bider handitu zen ur gezaren erabilera planetan populazio hazkundearen, garapen ekonomikoaren zein kontsumo-eredu aldakorren ondorioz. Munduko ur beharrak hazten segitzea espero da eta 2050ean ur gezaren erabilera 2019koa baino % 20-30 handiagoa izatea aurreikusten da.
Nekazaritza-erabilerak (ureztatzea, abeltzaintza eta akuikultura barne) dira ur gehien kontsumitzen dutenak: mundu mailako urteko erabaileraren % 70. Industria eta energia-ekoizpenerako ur gezaren % 19 erabiltzen da eta etxeko erabileretarako % 11. Nekazaritzari dagokiola, elikagaiak ekoizteko beharrezkoa den ur kantitatea asko aldatzen da elikagai batetik bestera. Orokorrean, haragia ekoizteko barazkiak ekoizteko baino ur gehiago behar da. Behikia ekoizteko behar da ur gehien (> 15.000 l/kg), txerrikia (5.988 l/kg) eta oilaskoarekin (4.325 l/kg) konparatuta. Kilo bat soja ekoizteko, 2.145 litro behar dira bataz beste, eta kilo bat patata lortzeko, 287 litro.
Etxean erabiltzen den ur gezaren kopurua asko aldatzen da herrialde batetik bestera. Malin, adibidez, 2 m³ ur kontsumitzen dira urteko eta pertsonako; Nepalen, 12; Indonesian, 21; Marokon, 38; Finlandian, 51; Frantzian, 97; Espainian, 112; Estatu Batuetan, 209; eta Australian, 487.
Gaur egun, ur geza kopuruarekin, kalitatearekin eta bizidunekin lotutako hainbat arazo ditugu eskuartean; beraz, ur krisialdi batean gaude.
Goian azaltzen den bezala, ur geza oso baliabide mugatua da, baina baliabide mugatu honek etengabe hazten doan populazioa mantendu behar du. 1960. urtetik ur geza erabilgarriaren kantitatea % 55ean murriztu da, eta 2030erako ur eskaria % 50ean haztea aurreikusten da. Gaur egun dagoeneko munduko populazioaren % 40k ur eskasia pairatzen du, eta 2050erako 2,3 bilioi pertsona gehiagok pairatuko dute.
Nekazaritzak ur gezaren %70 erabiltzen duela eta janari eskaria 2050erako % 70 haziko dela kontuan hartzen badugu, arazoaren larritasuna agerikoa da. Dagoeneko nekazaritzarako ur ustiaketek hainbat akuifero, ibai eta laku lehortu edo kritikoki txikitu dituzte, hala nola, Txad lakua Afrika erdialdean (% 95eko murrizketa izan zuen 1963 eta 2001 artean) eta Aral itsasoa (% 90eko murrizketa), edo Australiako Murray Ibaia, Txinako Ibai Horia eta Estatu Batuetako eta Mexikoko Colorado Ibaia. Milaka pertsona eta espezie laku eta ibai garrantzitsu horiei guztiz loturik daude biziraupenerako; beraz, horrelako murrizketen ondorio ekologiko, sozial eta ekonomikoak latzak dira.
Aldaketa klimatikoak ur gezaren eskuragarritasunean eragingo duela aurreikusi dute adituek. Beroketa globalaren gradu bakoitzeko, gutxienez munduko populazioaren % 7k ur geza erabilgarriaren eskuragarritasunean % 20ko murrizketa jasango du. Oro har, latitude ertaineko eta lehorreko eskualde subtropikal askotan baliabide hidrikoak gutxitzea aurreikusten da, eta latitude altuetan eta latitude ertain hezeko eskualde askotan handitzea. Azken horietan, ordea, baliteke epe laburrera eskasia izatea (fluxu aldakorrak, elur eta izotzaren murrizketa, etab.).
Ur geza oso baliabide preziatua eta mugatua den arren, munduan erauzten den ur geza guztiaren % 30 fugen ondorioz galtzen dela estimatu da.
Gero eta ur geza gutxiago eskuragarri egoteaz gain, eskuragarri dagoena gero eta kutsatuago dagoenez, ez da erabilgarria. Kalitatearekin erlazionatutako hainbat mehatxu eta arazo daude.
Adibidez, giza jardueren ondorioz mantenugaiak ur ekosistemetan pilatzen direnean eutrofizazioa eragin dezakete. Honek algen hazkuntza areagotuz (alga toxikoak barne), oxigeno mailek behera egitea eragiten du, zeinak bizidun urtarren heriotza eragin dezakeen. Mantenugaiek nekazaritzan (ongarriak, gorotzak…), industrian zein etxeetako hondakin uretan (detergenteak, ur beltzak) izan ohi dute jatorria. Eutrofizazioa pairatzen duten sistemen kopurua gero eta handiagoa da eta 2050erako alga toxikoen loraketak jasaten dituzten lakuen kopurua % 20an emendatzea espero da. Ekoizten den elikagaiaren arabera eutrofizaziorako mehatxua asko aldatzen da. Behi-haragiaren kasuan, 100 g proteina ekoizteko 365 g fosfato isurtzen dira, txerriaren kasuan 76 g eta ilar berdeen edo tofuaren kasuan 7 eta 6 g, hurrenez hurren.
Mantenugaiez gain, giza jardueren ondorioz beste hainbat gai kimikok kutsatzen dute ur geza. Esaterako, industrien isurketa ez egokiek hainbat gai toxiko aska ditzakete uretara (adbz., merkurioa eta beruna), edota nekazaritza jardueren ondorioz pestizida toxikoak. Erregai fosilen industria ur geza gehien kutsatzen duenetako bat da eta kalteak askotarikoak dira. Azken urteetan jantziak fabrikatzeko industriek sortutako kutsadura gero eta ageriagokoa bihurtzen ari da. Jantzien ekoizpenerako ur asko erabiltzeaz gain (esaterako, kotoizko elastiko bat egiteko 2.700 litro erabiltzen dira, hau da, gizaki bat hiru urtez mantentzeko behar den ur kantitatea), ekosistema urtarretara itzultzen duten ura hainbat gai kimikorekin kutsatuta egon ohi da.
Ur zikinen barruan ur beltz edo fekalak beste kutsadura iturri nagusia dira, materia organikoaz gain hainbat patogeno eta sendagai isurtzen baitituzte sistema urtarretara. Gainera, gizakia gai kutsatzaile berriak ari da sistema urtarretan sartzen. Gizakiek hartutako hainbat sendagai eta hormona artifizial (adibidez, pilula antisorgailua) sistema urtarretan bukatzen dute eta bertan hormona-nahasle gisa jardun dezakete, gizakiaren zein organismo urtarren osasuna kaltetuz. Esaterako, ikerketa batean arrain populazio oso bat galdu zen estrogeno artifizialekin tratatutako laku esperimental batean .
Munduko lurralde gehienetan, uretara tratamendurik gabe isurtzen den ur zikinaren kopurua oso handia da. Herrialde txiroenetan % 92koa da; diru-sarrera ertaineko herrialdeetan, % 60-70ekoa; eta aberatsenetan, % 30ekoa. Egoera hobetzeko, sekulako inbertsio ekonomikoa beharrezkoa da.
Uraren kalitatearekin erlazionatutako arazo guzti hauek gure osasuna arriskuan jartzen dute. Ur kutsatuak urtero pertsona gehiago hiltzen ditu gerrek eta bestelako indarkeria mota guztiek baino.
Ur gezako sistemak izugarri aberatsak dira espezie aldetik. Lurraren azaleraren % 1 baino gutxiago estaltzen badute ere, habitat horiek ornodun espezieen heren bat, arrain espezieen % 40 eta espezie guztien % 10 jasotzen dute. Baina ondare natural hori abiadura larrian galtzen ari da: WWF-en Naturako Planeta Biziaren Indizearen arabera, ur gezako ornodunen populazioa % 83 murriztu zen 1970 eta 2014 bitartean. Galera lurreko eta itsasoko ekosistemetan baino askoz azkarrago gertatzen ari da. Adibidez, ur gezako ornodunen populazioen gainbehera lurreko edo ozeanoetako ornodunen galera baina bi aldiz azkarragoa da. Hala ere, ur gezako biodibertsitate galerak ez du ekosistema lurtarrekoak bezain besteko arretarik jaso, eta kontserbazio-ikerketa gehienak espezie lurtarretan oinarritu ohi dira.
Galeraren arrazoi nagusiak sakonki aztertu dira, eta honakoak dira:
Berriki beste ikerketa batean aurreko zerrenda garatu eta mehatxu berriak identifikatu eta gehitu dituzte:
Ur gazikara
Ur gazikara ur geza baino disolbaturiko gatz, batez ere sodio kloruro, gehiago eta ur gazia baino gutxiago duen ura da.
Adituen ustetan, ur gazikarak litroko 0,5 eta 30 arteko gatz-gramo ditu. Lurraren ur gazikararen gehiena estuarioetan dago, ibai eta itsasoen nahasketaren ondorioz. Bertako uraren gazitasuna denbora eta lekuaren arabera aldatzen da. Badaude ur gazikara duten iturburuak ere, lurzoru gaziek sortuak.
Landaredi
Landaredia eskualde bateko landare-bizitza izendatzeko erabiltzen den hitza da. Landareek osatzen duten estalkiari deritzo landaredi. Hitz orokorra da, inolako berezitasunik adierazten ez duena, ez espezieen osaerari, egiturari, hedadura espazialari edo beste edozein berezitasun botaniko edo geografikorik. Flora terminoa baino zabalagoa da, azken honek espezieen osaera besterik ez baitu adierazten.
Sarraski (haragi ustela)
Sarraskia —edo, gutxiago erabilia, sarratsa— abere hil baten gorputza da, usteltzen ari dena. Sarraskiez elikatzen diren animaliei sarraskijale esaten zaie.
Haragiaren ustelketa animalia hiltzen denean hasten da, eta intsektuak erakartzen ditu, eta bakterioak sortzen. Hil eta berehala, gorpuzkinak usain bereizgarria botatzen du, cadaverina eta putrescina izeneko sustantziek sortua.
Endemismo
Endemismo, biologia arloan, taxoi bat eremu geografiko jakin batean baino ez dagoela hedatua adierazteko erabiltzen den hitza da, edo, beste era batean esanda, munduko beste inongo lekutan era naturalean ez dagoena. Eremua edozein motatakoa izan daiteke: mendi bat, aintzira bat, mendilerro bat, ibai baten arroa, uharte bat edota kontinente bat. Hitza normalean espezieei dagokie, baina azpiespezie, barietate, genero, familia eta beste taxoiak deskribatzeko ere erabiltzen dute.
Normalean, isolaturiko uharteek beste eremuek baino endemismo gehiago dituzte, adibidez Papua Ginea Berriko hegazti eta Filipinetako ugaztunen erdiak endemikoak dira. Kategoria horretan, Madagaskar nabari da, ia bertako anfibio guztiak, narrastien % 90, ugaztunen % 55 eta hegaztien % 50 endemikoak dira eta.
Metilnitronitrosoguanidina
Metilnitronitrosoguanidina (MNNG) kartzinogeno eta mutageno gisa erabilitako erraminta biomekanikoa da. O6 guanina eta O4 timinari alkil taldeak gehituz sortzen da. Aldaketa hauek ez dute ADNaren egituran distortsio handirik sortzen eta horregatik zaila da detektatzen ADNaren erreparazio sistemaren eskutik.
Kimika organikoan MNNG diazometanoren iturri gisa erabiltzen da, potasio hidroxidoarekin erreakzionatzen duenean.
Faktore biotiko
Ekologian, faktore biotikoak edo osagai biotikoak elkarri eragiten dioten izaki bizidunak dira, ekosistema bateko flora eta fauna. Beste era batera esanda, ekosistema bateko izaki bizidunen artean ezartzen diren harreman asexualak.
Izakia: Ekosisteman bizi den organismo bakoitza.
Populazioa: Zonalde mugatu batean hizi diren espezie bereko izakien multzoa; esaterako, baso batean hainbat populazio daude, zuhaitzak, intsektuak, hegaztiak, etab.
Komunitatea: Leku jakin batean populazioek harremanak dituztenean komunitatea osatzen dute. Adibidez, baso batean, zuhaitzetan pagoak eta haritzak erlazio bat dute; edo animalietan tximeletak urtxintxarekin.
Faktore biotikoak honela sailka daitezke:
Bankisa
Bankisa edo itsas-izotza poloen inguruko eskualdeetan itsasoko ura izoztearen ondorioz eratzen den izotz-geruza da. Normalean, urtero berritzen denean metro bateko lodiera eta iraunkorra denean 4 edo 5 metrokoa du. Salbuespena baden ere, batzutan tokiko 20 metroko lodiera topatu dute, batzutan izotz zatikaturiko zatiak soldatuak.
Normalean itsasoko uraren azala izozten delako sortzen da baina elurragatik ere sor daiteke, nahiz eta hau eskualde artikoan urria izan. Uraren bero espezifikoa dela eta, beheko ura ez da izozten, bai berriz azaleakoa. Horretarako, gazitasuna dela eta –1,8 °C tenperatura beharrezkoa da. Arrailak gatzunez josita dago.
Ozeanoan bi bankisa daude:
Berotze globalaren eraginez, Artikoko bankisaren hedadura geroz eta txikiagoa da eta adituek uste dute udan egun batean desagertuko dela.
Antartikoko itsas-izotzaren hedadura, berriz, oraindik ez da gutxitu.
Kimiosintesi
Kimiosintesia material organikoak (normalean karbono dioxidoa edo metanoa) sintetizatzean datza, energia-iturria kimikoa izanik.
Badira fotosintesia egin gabe materia organikoa mantenu-gai ez-organikotik lortzeko gai diren zenbait bakterio autotrofo, organismo hauek kimioautotrofoak dira eta bide metabolikoa kimiosintesia da. Organismo hauek Calvin zikloaren bidez finkatzen duten CO, energia konposatu ez organikoen oxidaziotik lortuz. Organismo aerobikoak dira: oxigenoa substratu ez organikoak oxidatzeko erabiltzen dute eta lortutako energia ATP sintetizatzeko.
Hau da kimiosintesiaren ekuazio orokorra, hidrogeno sulfuroa molekula oxidagarritzat hartuz:
CO + O + 4HS → CHO + 4S + 3HO
Kimiosintesiaren faseak:
Orojale
Orojaleak edo omniboroak animaliez zein landareez elikatzen diren izaki bizidunak dira. "Denetatik jaten duena" esan nahi du omniboro hitzak.
Animalia hauek oportunistak dira eta bere digestio-aparatua edozein elikagai aprobetxatzeko gai da. Animalia-multzo ezberdinetatik eboluzionaturiko animaliak dira. Lehendabiziko ornodunak hasieran iktiofagoak, gero intsektiboroak, haragijaleak eta azkenekoz belarjaleak izan ziren. Haragijale asko landarez elikatzen dira, nahiz eta haien lehendabiziko iturria haragia izan.
Oxigeno eskari biologiko
Oxigeno-eskari biologikoa (O.E.B.), oxigeno-eskari biokimikoa ere deitua, lagin likido batean jarduera biologikoen bidez oxidatu edo degradatu daitekeen materia organikoaren kopurua neurtzen duen parametroa da.
Ur batek duen materia organikoa biologikoki degradatzeko oxigenoa behar da; oxigeno-eskari biologikoak oxigenoaren kontsumoa neurtzen du, epe jakin batean (5 egunetan). Zenbat eta handiagoa izan urak duen materia organikoa, orduan eta handiagoa izango da oxigenoaren kontsumoa eta O.E.B.
Beste modu batez esanda, O.E.B.aren neurriak materia organikoa oxidatzeko uretako mikroorganismoek behar duten oxigenoa adierazten du, tenperatura eta denbora jakin batean (normalean, 20 °C-tan eta 5 egunetan).
O.E.B.aren prozedura asko erabiltzen da hainbat uren kutsadura aztertzeko (ibaiena, lakuena, akuiferoena; baita hondakin-urena ere). Ez da erabiltzen kutsadura oso txikia duten ur-laginekin (edateko urarekin, esaterako). Bigarren kasu honetan potasio permanganatoaren prozedura erabiltzen da uraren materia organikoa neurtzeko.
O.E.B. kalkulatzeko urak duen hasierako oxigeno-kontzentrazioa eta bukaerakoa (5 egunen buruan) neurtzen da prozedura kimikoen bidez. Bi balore horien arteko aldea oxigeno-eskari biologikoa da (mg O/litroko), hots, mikrobioek kontsumitzen duten oxigenoa ur horretako materia organikoa mineralizatzeko.
O.E.B.aren neurketa egiterakoan funtsezkoa da prozesu fotosintetikoak galaraztea, horiek oxigenoaren-maila aldatuko lukeetelako. Analizaturiko ura, horregatik, ontzi opaku batean gorde behar da, argia sar ez dadin (argiaren ezean fotosintesia ez da burutuko).
Zenbat eta altuagoa izan O.E.Ba, orduan eta kutsatuagoa ura. Hona hemen maila batzuk:
Hondakin-uren baloreak oso handiak ohi dira, 1000 mg O/litroko edo gehiago.
Kontserbazio bereziko eremu
Kontserbazio bereziko eremua, KBE, Europar Batasunaren Habitaten zuzentarauaren arabera, Batasunaren garrantzizko leku bat da, estatu kideek arau baten bidez naturagune babestu izendatutakoa, Europar Batasunaren mailan habitat natural garrantzizkotzat jotzen dena. Han, habitat naturalak edota eremua izendatzeko orduan kontuan hartu diren espezieen populazioak kontserbazio-egoera egokian mantendu edo kontserbazio-egoera egokira iristeko behar diren kontserbazio-neurriak aplikatzen dira.
Beraz, Batasunaren garrantzizko leku bat Europa mailan onartua denean, automatikoki kontserbazio bereziko eremu bihurtzen da, eta babes araudi berezia ezartzen zaio.
Kontserbazio bereziko eremuekin batera, Hegaztientzako babes bereziko eremuak ere Natura 2000 sarearen parte dira. Bigarren naturagune babestu horiek Hegaztien zuzentarauan dute jatorria. Interes handiko habitatak eta espeziak babestea da sare horren helburua.
Halofilo
Halofiloa (grezieratik "halos", "gatza" eta "filo" "zalea") ingurune gazian hazten den bizidunari deritzo.
Halofiloak organismo estremofiloak dira, hots, muturreko bizi-baldintzetan hazteko gai dira. Izan ere, halofiloak lurzoru gazietan, gatzagan, ur gazikaretan eta janari gazietan (bakterioen kasuan) bizi ahal izaten dira.
Presio osmotikoa dela eta, ingurune gazi batean bizidun baten zelulak hiltzen dira deshidratazioarengatik, zelula barneko urak kanpora ateratzeko joera baitu. Organismo halofiloek, aldiz, hainbat ezaugarri fisiologikori esker ez dute urik galtzen horrelako inguruneetan.
Halofiloen artean landare batzuk daude, baina talde honetako bizidunik esanguratsuenak bakterioak eta arkeoak dira. Mikroorganismo halofiloak bi kategorietan bana daitezke:
Mikrobiorik halofiloenak arkeo halofiloak dira ("Halobacterium", "Halococcus"...), gatz-kontzentrazio oso altuenetan (NaCl %25ean) ongi moldatzen direnak. Bakterioen artean Vibrio, Staphylococcus eta Micrococcus generokoak, besteak beste, aipa daitezke.
Metano hidrato
Metano hidratoa (edo "Metano klatratoa") konposatu organiko bat da, batez ere itsas hondoetan, kontinente ezponda batzuetan eta permafrost azpian aurkitzen dena. Konposatu honetan metano kopuru handia uraren kristal egituraren barnean harrapatua dago, izotzaren antzeko solido bat eratuz.
Metano hidratoa energia fosila da, petrolioa ordeztu lezakeena, kopuru handia baitago munduan. Hala ere, metano igorle zuzena eta karbono dioxido ez-zuzena da, biak berotegi-efektuko gas nagusi. Gas hau erregaitzat erabil daiteke eta baita industriarako gas eta sustantzia bezala ere. Hainbat enpresek eta ikerlarik abantaila hauen aurrean atmosferara igorri aurretik metanoa hartzea pentsatu dute eta horrela hau energian transformatzeko erabili.
Metano hidrato erreserbak mundu guztian erregai fosilen bikoitzak direla estimatzen da. Honetaz gain metano hidratoaren errekuntza ahalmena oso handia dela esan behar da. Konposatu hau permafrostaren eta itsas hondopean osatzen da. Hotzak eta goi presioek uraren eta metanoaren arteko elkarketa egonkor mantentzen dute, honen zergatia nagusiki bizidun organismoen deskonposaketa delarik. Metano hau bere leku naturaletik ateratzen denean urarekin duen loturarako baldintzak desagertu egiten dira eta metanoa energi iturri bezala aprobetxa daiteke. Lortzen den produktua "urre zuria" izenaz ezagutzen da honek elurraren itxura duelako aztarnategitik ateratzen denean eta honi erregai lotzeko egin behar zaion gauza bakarra urtzea da.
Metano hidrato kopuru handiak egoteaz gain honen sakabanaketa petrolio eta gas naturala baino hobea da, mundu osoan baitago. Gaur eguneraino aurkitu diren aztarnategiak Artiko eta kontinente gehienetako itsas plataformetan aurkitu dira. Adibidez, Alemaniako hainbat unibertsitate taldeek Ipar Itsasoan ikerkuntzak egiten ari dira metano hidratoaren sorkuntzari buruz ezagupen gehiago lortzeko eta aztarnategietatik erauzketa posibleak aztertzeko. Bestalde, japoniar ikerlariak Nankai Kanalean dagoen aztarnategian azterketak egiten ari dira honek eman ditzakeen aukera posibleak ikusteko.
Metano hidratoa XIX. mendean jada ezaguna zen eta berarekin ikerketak 1970ko hamarkadan hasi ziren. Hala ere, konposatu honen ustiapen teknologiak garapen handiago baten beharra du industriarako bideragarria izateko. Adibidez, arazo handi bat aztarnategien detekzioan eta kuantifikazioan agertzen da. Metodo erabiliena islapen sismikoen profilen eraketan datza, konkretuki BSR ("Bottom simulating reflector") izenarekin ezagutzen den prozedurarekin. Prozedura honek azpi-geruza geologiko geruza ezberdinak desberdintzen ditu inpedantzia akustiko handi edo txikiagoen arabera. Behin aztarnategia aurkiturik garrantzitsua da metano hidratoa zein sedimentu mineralekin dagoen erlazionatuta. Hau egiteko normalean prospekzio eta erauzketak egiten dira. Metano hidrato aztarnategia bi eratan aurki daiteke, bai poltsa independente baten edota normalean gertatzen den moduan geruza sedimentarioen arteko espazioan. Sedimentuaren garrantzia handia da zeren eta metano hidratoaren erauzketa egiten denean errazagoa izaten da sedimentuaren garauak lodiak badira. Garau hau fina denean denbora gehiago behar da erauzketa egiteko eta gainera esfortzu ekonomikoa apur bat handiagoa da. Honetaz gain sedimentuaren izaera kimikoak (burdina, aluminio...) hidratoaren aztura kristalinoan, nukleazio eta kristalizazio erraztasunean eta deskonposizio potentzialean influentzia du.
Gaur egungo ikerkuntza ezberdinek metano hidratoen egonkortasun tarteak (presio, tenperatura, konposizio, difusio) aztertzen ari dira leku porotsu eta konposizio kimikodunetan. Horrela formazio eta deskonposizio zinetikak eta ezpurutasun potentzialen efektu katalitikoa zehaztu daiteke. Datu guzti hauek garrantzi handia dute aztarnategi baten ustiapena egiteko orduan.
Desabantaila ekonomiko garrantzitsuena hidratoetatik metanoaren erauzketan dago honen separazio eta probetxurako. Hau egiteko bi aukera daude, despresurizazioa edo beroketa zuzena. Lehenengo aukera ekonomikoki bideragarriena da eta Siberian aurkitutako aztarnategietan erabiltzen ari da. Bigarren aukeran aztarnategia berotu behar da, adibidez horretarako ur lurruna erabil daiteke. Honen arazo nagusia sakontasunak (>300m) handiak direla da eta hauetara beroaren transmisio zuzena egitea ezinezkoa da zeren eta garraioan galera energetikoak ematen dira. Arazo honen soluzio bat Precision Combustion estatubatuar enpresak emandakoa izan daiteke. Enpresa honek aztarnategian zuzenean sar daitekeen galdara bat garatu du, honela hidratoa urtzeko eta metanoa askatzeko adina bero sortzea lortuko zelarik. Galdara honek platinozko katalizatzaile batean oinarrituriko errekuntza katalitiko teknologia propioa dauka zeinek aztarnategiaren barnean tenperatura txikiko errekuntza kontrolatua egiten uzten duen. Hasiera bateko kalkuluen arabera galdarak askaturiko metanoaren %15 kontsumituko luke beroa sortzeko eta horrela balantze ekonomikoa %50 hobetuko zen beroa lurzorutik zuzenean sartuta baino. Gainera enpresa honek dioenaren arabera teknologia honek CO2–a ingurumenetik eliminatu eta metano hidratoen aztarnategietan gordetzen uzten du. Hau egitearen arrazoiak CO2 hidratoak metano hidratoak baino egonkorragoak direla da. Teknologia hau oraindik garapen fasean dago eta egin diren froga bakarrak laborategikoak izan dira. Metano hidrato bolumen handiak egoteak eta gaur eguneko energia baliabideen urritasunak teknologia hauen garapenaren garrantzia areagotu du.
Metanogenesi
Metanogenesia hainbat mikroorganismok burutzen duten metano-ekoizpenari deritzo. Bizidunen artean, metano sortzeko ahalmen hori arkeo gutxi batzuek besterik ez dute.
Metanogenesia ingurune anaerobioetan burutzen da. Prozesu horretan parte hartzen duten arkeoak anaerobio hertsiak dira, eta oxigenoaren ordez CO erabiltzen dute elektroien azken hartzaile moduan, osatzen duten arnasketa anaerobioan:
CO + 4 H → CH + 2HO
CO erabiltzeaz gain, azido azetikoa, metanol eta metilamina ere izan daitezke metanoa sortzeko erabilitako substratuak.
Arkeobakterio metano-ekoizleak hiru motako ingurune anaerobioetan bizi daitezke; hiruretan materia organikoaren biodegradazioa burutzen da:
Metanogenesia anaerobiosian gertatzen den materia organikoaren deskonposizioaren azken fasea da. Sortzen den metanoa (CH) atmosferara joaten da, eta horrek ere eragina handia du berotegi-efektuaren garapenean.
Mungo Park
Mungo Park (Foulshiels, Selkirkshire, Eskozia, 1771ko irailaren 11 – Bussa, Nigeria, 1806) eskoziar esploratzailea izan zen. Afrika esploratzen jardun zuen, Niger ibaia topatu zuen lehenbiziko gizon zuria izan zelarik. Azken esplorazio horretan hil zen.
Lehenengo espedizioan Gambiara joan zen (1795), Londresko "African Association" esploratzaile elkartearen zerbitzuan, Niger ibaia ikertzeko asmoz. Nigerreraino iritsi zen eta Segutik Sillara ibaia jaitsi ondoren, Bamakon barrena Pisaniara (Gambia) itzuli zen 1797. urtean.
Beste espedizio batean (1805), Nigerra iritsi zen Bamakondik igaro ondoren; han, lekukoen erasoaldi batean, hil zen. "Travels in the Interior Districts of Africa" ("Bidaiak Afrika barneko eremuetan") obra idatzi zuen.
Bioklimatika
Bioklima ekosistema eta izaki bizidunen bizitza, garapen eta hedapenerako terminoetan definitutako klima da.
Mimosa
Mimosa ("Acacia dealbata") "Acacia" generoko zuhaitz espezie bat da, jatorria Australia hego-ekialdean (Hegoaldeko Gales Berria, Victoria, Tasmania eta Australiako Hiriburuaren Lurraldean) duena. Ez da nahastu behar Mimosa generoarekin.
Izen generikoa, "Acacia", grezierazko "akantha" terminotik eratorria da, eta arantza esan nahi du; izan ere, akazia espezie askok arantzak dituzte. Izen espezifikoak, "dealbata" hitzak, zurixka esan nahi du, eta zuhaitzaren tonuari egiten dio erreferentzia. Mimosa izena mimo izenetik eratorria da, eta landarearen sentikortasuna adierazten du: argiaren arabera itxuraz aldatzen da, eta ukitu bat nabaritu (nahiz eta arin-arina izan), eta mugimendu ­azkarrez erantzuten du, folioloak uzkurtuz.
Azkar hazten den hosto iraunkorreko zuhaitza da mimosa. 10 m garai izan daiteke, eta adaburua irregularra du.
Zurtoinaren azala leuna, grisaxka eta zartatua da.
Bipinatuak, txandakatuak eta handiak dira mimosaren hostoak; eta folioloak (hostoxkak), luma itxurakoak, obalak eta berde-urdinxkak.
Urtarriletik martxora bitartean loratzen da mimosa.
Loreak horiak eta usaintsuak dira, eta kapitulu ugariz osatutako panikulatan ageri dira.
Fruituak leka-motakoak dira, zapalak eta marroiak,10 cm-koak, eta uztailetik irailera heltzen dira.
Jatorriz australiarra den arren, oso arrunta da parkeetan mundu osoan.
Euskal Herrian ondo moldatuta dago kostaldeko klima epelean. Hain ondo moldatzen da, non edonon sor daitekeen, eta kimu asko eman.
Lorategietan erabiltzen da, apaingarri gisa.
Lekadun guztiek bezala, "rhizobium" izeneko bakterioak ditu mimosak sustraietan; aireko nitrogenoa konposatu nitrogenatua bihurtzen dute bakterio horiek, eta, horrela, ongarritu egiten da landarea. Beraz, oso aproposak dira lekadun guztiak lurzoruak ongarritzeko.
Nekosta arrunt
Nekosta arrunta edo altzifre arrunta ("Cupressus sempervirens") "Cupressus" generoko zuhaitz espezie bat da, jatorria Asian duena, baina Ipar Hemisferio osoan etxekotu dena, batez ere Mediterraneoaren arroan.
"Sempervirens" terminoa latinetik eratorria da eta "beti berde" esan nahi du.
Hosto iraunkorreko zuhaitz hau 30 m garai izatera irits daiteke. Forma konikoa du. Adar txikiak, marroixkak eta ezkatadunak ditu; hostoak ere ezkata-itxurakoak eta berde ilunak; pinaburuak, berriz, txikiak eta biribilak. Nekosta arruntetan ere badira bi forma:
500-700 urte bizi daiteke, eta 1.000 urteko zuhaitzak ere badira.
Nekostaren enborra zuzena, lodia eta grisa izaten da. Zura oso usaintsua da.
Kono arrak oso txikiak, oboideak eta horiak dira, eta gehienbat adaxken puntetan sortzen dira, multzoka. Kono emeak arre-grisak dira, eta talde txikitan edo bakanka sortzen dira.
Udaberrian loratzen da nekosta; eta fruitua, hurrengo urteko udazkenean heltzen.
Fruitua estrobiloa da.
Ekialde Hurbilekoa da berez, baina artifizialki ugaldu dituzte espezie apaingarri gisa (hilerrietan); eta, batzuetan, basogintzako birpopulaketetarako erabiltzen dituzte, ia beti beste espezie batzuekin batera, zona lehorretan. Nekostak edo altzifreak azkar hazten dira, eta oso bizitza luzea izan dezakete.
Hazkunde azkarrekoak direnez, oso egokiak dira haizetik babesteko hesiak egiteko. Erretxinan aberatsak izateak suteetatik babesten ditu nekostak, eta behar duten ura xurgatzeko laguntzen die. Hori dela eta, alderdi lehorretan bizi daitezke, eta aproposak dira eremu oso lehorrak oihaneztatzeko. Lorategiak edo parkeak apaintzeko erabiltzen da. Egurra oso aromatikoa du, eta ia ustelezina; horregatik, oso estimatua da zurgintzan, ebanisterian... Garai batzuetan, erretxina lurrontzietan erretzen zen, eta olioa helburu terapeutikoekin erabiltzen.
Intxaurrondo arrunt
Intxaurrondo arrunta ("Juglans regia") "Juglans" generoko zuhaitza da, jatorriz Ekialde Hurbilekoa baina Europa osotik Himalaia eta Txina hego-ekialdea arte etxekotua. Intxaurrak ematen ditu.
Hosto-erorkorreko zuhaitza da, eta 30 m garai izan daiteke. Itxura sendoa du, eta adaburu zabala eta biribildua.
Enbor lodia du, bi metrotako diametroa ere har dezake. Azala zilar-koloreko grisa du, eta arrail sakonak sortzen zaizkio azalean adinarekin. Enborra bera nahiko txikia da altueraz eta adar sendoak ateratzen zaizkio zuhaitzari itxura borobildua emanez.
Hosto handi eta konposatuak dituzte intxaurrondoek, eta 3tik 9ra foliolo. Hostoak 20-35 cm luzerakoak izan daitezke, hauetatik 5-8 cm pezioloak hartzen du.. Hostoak apurtzean, oso usain bereizgarria nabaritzen da.
Lore arrak eta emeak desberdinak dira. Lore arrak aurreko urteko adarretan zintzilik dauden infloreszentziatan baturik daude (gerba erakoak). Lau sepalo eta 8-40 estamin izan ditzakete. Lore emeak, aldiz, urteko adaxken puntan jaiotzen dira, 2-3 ale txikiko taldetan eta tente.
Fruitu globularrak —drupak— ematen ditu intxaurrondoak. Fruituaren kanpoko alde berdea belztu eta deskonposatu egiten da, eta intxaurra uzten du agerian.
Baso misto eta haltzadietan da ugaria.
Intxaurra oso fruitu gozoa eta elikagarria da. Gordinik, erreta, egosita edo azkenburukotan jan daitezke eta intxaurretatik olioa ere ateratzen da. Nutrizio balio handia duen fruitu lehorra da, proteinatan, B bitaminatan, C bitaminatan, oligoelementutan, oliotan lezitinatan eta omega3 gantz azidotan aberatsa.
Ebanisterian oso preziatua da zura, amerikako Intxaurrondo beltzarekin (Juglans nigra) batera. Gaur egun, intxaurrondo arruntaren barietate frantziarrak eta amerikarrak interes handia dute, berehala hazten direlako.
Pedro Ziga Maio
Pedro Regalado Valentin Ziga Maio (1867ko maiatzaren 13a, Iruñea – 1949ko abenduaren 26a, Iruñea) nafar naturzale bat izan zen. 1898an Dorotea Fernandez emaztearekin batera Bertizko Jaurerria erosi eta gerora Bertizko lorategi botanikoa sortzearen arduradun nagusia izan zen.
Indigaztainondo
Indigaztainondoa ("Aesculus hippocastanum") hosto erorkorreko zuhaitz espezie bat da. Jatorria Balkanetan duena, izenak berak adierazten ez duena. Ohikoa da parke eta hirietan, batez ere kale eta etorbide ertzetan.
"Aesculus" haritz mota baten latinezko izena da. "Hippocastanum" hitzak zaldia ("hippos") eta gaztaina ("kastanon") esan nahi du, azienda elikatzeko erabiltzen baitzen.
Azken urteetan, Europako indigaztainondoak gaitz batek jota daude, "Cameraria ohridella" lepidopteroak eragina.
Hostoak handiak dira, peziolo luzedunak.
Loreak zuriak dira eta klusterrak piramide bat osatzen du. Korolak bost petalo ditu, eta kaliza kanpai itxura du.
Indi gaztaina edo itsas gaztaina fruitu marroia eta distiratsua da, oskol arantzatsu batek babesten du.
Arnasketa anaerobio
Arnasketa anaerobioa hainbat bakteriok soilik burutzen duten arnasketa mota bat da, elektroien azken hartzailea oxigenoa ez den beste substantzia inorganikoa duena. Nahiz eta oxigenoa ez erabili, prozesuan elektroien garraio katea badago. Elektroien garraio kateak funtzionatzeko kanpoko elektroi-hartzailea beharrezkoa da. Horiek elektroiak harrapatuko dituzte. Arnasketa aerobioan azken hartzailea oxigenoa da. Oxigenoa oso konposatu oxidatzailea da (oso konposatu elektronegatiboa da), eta beraz hartzaile oso ona da. Anaerobioetan erabil daitezkeen konposatuak ez dira hain oxidatzaile (ez dira hain elektronegatibo), eta ondorioz, arnasketa anaerobikoaren etekina baxuagoa izango da. Konposatu horien artean sulfatoa (SO), nitratoa (NO),sufrea (S) edo karbono dioxidoa (CO) daude, besteak beste.
Arnasketa anaerobioa hartziduratik bereizi behar da. Biak ala biak prozesu anaerobioak dira, hots, oxigenorik gabekoak, baina hartziduretan ez dago elektroien garraio katerik, eta elektroien azken hartzailea molekula organikoa da beti.
Orokorrean substratu bat (gluzido, lipido edo proteina bat) oxidatzeko hiru bide metaboliko hauek daude:
Astigar zuri
Astigar zuria edo ostartxa ("Acer pseudoplatanus") Sapindaceae familiako zuhaitz espezie bat da, jatorriz Europakoa. Hosto erorkorrekoa da.
Nahiko zuhaitz handia da, 30m ingurukoa; adaburu zabala eta adar irekiak ditu. Itxuraz, gainetik, platanoarekin zer ikusia duela dirudi baina hostoak eta azala ezberdinak dira.
Loreak hori berdexkak dira. Apiril eta maiatzaren loratzen da, fruituak udaren azkenaldira heltzen dira baina ez dira erortzen udazkenaren bukaera edo negua iritsi arte.
Batez ere, apaintzeko erabiltzen da. Oso egur ona da sutarako eta ikazkintzarako.
Biogeografia
Biogeografia landare zein animalien banaketa geografikoa aztertzen duen biologiaren zein geografiaren adarra da. Unitate biogeografikoetan izandako aldaketak eta horien zergatia aztertzen ditu, izaki bizidunak inguruari nola egokitzen zaizkion, ekosistemak eta elkarreragin ekologikoak kontuan hartuz.
Biogeografia alde asko dituen zientzia bat da; espezie-kopuruak leku batzuetan eta besteetan nola diren desberdin aztertzen du, eta desberdintasun hori esplikatzen saiatzen da. Eragile fisiko, biologiko eta historiko askok baldintzatzen dute espezieen banaketa-eremua; banaketa edo barreiaketa horrek ezin du, naturak edo klimak jartzen dituzten oztopoak direla eta, uniformea izan alde guztietan, eta, beraz, ezaugarritzat espezie jakin batzuk harturik, haiek agertzen diren eremuak definitzen dira. Eremu horien barnean, landareak eta animaliak bioma deitu ohi diren multzo handitan antolatuta daude. Bestalde, erabakigarriak dira biogeografian espeziazio-gertaerak, horiei esker sortzen baitira animalia- eta landare-espezie berriak (ikus espeziazio).
Lurraren gainean 1.600.000 espezie ezagutzen dira, eta, horiez gainera, badira hainbat milioi espezie iraungiak direnak; haietaz dakigun apurtxoa fosil-erregistroan utzi zituzten aztarnei esker dakigu. Espezieak edozein tokitan agertu izan dira, eboluzioak hartaraturik, inguruneak eraginik edo izaki bizien multzoen genetikaren eraginez, baina espezie bakoitzak banaketa geografiko jakin bat du edo izan du; alegia, espezie bakoitzak bere eremu mugatua izan du Lurrean, habitat jakin batzuetan soilik agertzen da, eta leku guztietan ez da beti oparotasun berberaz agertzen. Banaketa-eremu horiek eta espezieen ugaritasuna ez dira beti berdinak izan, aldakorrak dira aitzitik; hasieran txikiak izan ohi dira tamainaz eta kopuruz, gero handituz joaten dira, eta txikitzen hasten dira berriz, harik eta, azkenik, zeharo urritu eta espezie hori iraungi egiten den arte. Beraz, espezieak ez dira era berean banatzen Lurrean zehar, aitzitik, eragile askok eta era askotakoek baldintzatzen dituzte espazioan eta denboran zehar banatzeko dituzten ereduak. Banaketa horiek eta banaketa horien eragileak aztertzea da, hain zuzen, biogeografiaren helburua. Maila desberdineko taxonen banaketa-ereduak deskribatu eta ulertu nahi ditu; non sortu zen espezie jakin bat, zergatik bizi den eremu jakin batean, eta zergatik ez den bizi ustez egoera bera duten beste eremu batzuetan.
Galdera asko egin daiteke pentsaera horren inguruan, eta asko argi daitezke historiaren argitan, besterik gabe. Handia da, beraz, historiak biogeografiari egin dion ekarria; horretan, jakina, nahitaezkoak dira fosilen azterketa eta plaken tektonika, hots, Lurraren historian zehar kontinenteak nola elkartu eta bereizi ziren argitzen duen teoria.
Biogeografia alde asko dituen zientzia bat da, beste zientzia askoren ezagutzak biltzen dituena (batez ere ekologia, izaki bizien multzoen biologia, sistematika, bilakaeraren biologia, geologia eta naturaren historia), eta informazio-kantitate handi bat laburtzen eta biltzen duena. Nolanahi ere, zientzia honetan diharduten zientzialariak oso arlo jakinetan espezializatzen dira: taxonomian (fitogeografoek landareak aztertzen dituzte; zoogeografoek, berriz, animaliak), biogeografia historikoan (taxonen edo komunitateen jatorria, haien zabalkundea eta iraungitzea argitzen saiatzen da), edo biogeografia ekologikoan (espezieen gaur egungo banaketa argitu nahi du, organismoek eta ingurune fisiko nahiz biotikoak elkarrengan dituzten eraginen argitan).
Lurrean badira oso eskualde handiak, kontinente osoek ere eratuak izan daitezkeenak, oztopo geografikoz bereiziak, eta, beraz, zeinek bere animalia eta landare bereziak dituztenak. Biogeografian, izen bereziak dituzte eskualde horiek; asko dira, beraz, Lurraren atal biologiko esan diezaiekegunak, maila desberdinekoak, eta beren animalia- eta landare-espezieen arabera zatituak. Erreinu, eskualde eta probintzia deritzen zatiketa horiek taxonomia dute oinarri, eremu bakoitzeko izaki bizidunak bereizten ditu, alegia. Naturako oztopoek sortzen dituzte zatiketa horiek, zatiketa edo eremu horietako bati dagozkion espezie gehienei ez baitiete handik kanpo sakabanatzen uzten. Garrantzi handia dute, beraz, itsaso eta ozeanoek, basamortuek edo mendikate handiek eskualdeak mugatzerakoan. Hala ere, erreinu horien arteko muga ez dago zehatz definitua, aitzitik, badira nahasketazko eta bitarteko eremu zabalak; mendi handiak (Himalaia, adibidez), itsasadar zabalak edo izotz basamortuak daudenean, orduan baizik ez dira eskualdeen arteko zatiketak garbiak.
Energiaren Nazioarteko Erakundea
Energiaren Nazioarteko Erakundea estatu arteko erakundea da, Ekonomia Lankidetza eta Garapenerako Antolakundeari lotua dagoena, eta helburutzat energiari buruzko gaietan kide diren herrialdeen artean lankidetzan jardutea duena.
1974an sortu zuten, eta egoitza Parisen du. Herrialde hauek dira erakunde honetako kide: Alemania, Australia, Austria, Belgika, Danimarka, Erresuma Batua, Eslovakia, Espainia, Estatu Batuak, Finlandia, Frantzia, Grezia, Herbehereak, Hego Korea, Hungaria, Irlandako Errepublika, Italia, Japonia, Kanada, Luxenburgo, Norvegia, Polonia, Portugal, Suedia, Suitza, Turkia, Txekiar Errepublika eta Zeelanda Berria.
Organo erabakitzailea Zuzendaritza Batzordea da; energian adituak diren goi-funtzionarioek osatzen dute, eta urtean zenbait aldiz bilera egiten dituzte. Ministerio mailako bilerak, berriz, bi urtean behin egiten dituzte. Zuzendaritzaren egitekoa, alde batetik, erakundearen ekintzak zuzentzea eta erakundearen erabaki politiko nagusiak betearaztea da; bestetik, mundu osoan energiaren egoera ez ezik, herrialde bakoitzak alor honetan ezarritako politikak ere aztertzea eta begiratzea da, horren arabera eskaria eta etorkizunerako hornidura neurtzeko, energia alternatiboak bilatzeko politikak erabakitzeko, eta petrolioa ekoizten eta kontsumitzen duten herrialdeen artean baldintza ekonomiko hobeak aurkitzen saiatzeko. Erakundearen idazkaritza herrialde bakoitzak izendatutako adituek osatzen dute. Horiek Zuzendaritza Batzordeari, Ikerketa Taldeei eta Batzorde Berezituei laguntzen diete. Gainera, energiari buruzko datuak bildu eta aztertzen ditu, kide diren herrialdeetako energia-alorreko politikak eta programak balioesteaz arduratzen da, leku eta testuinguru desberdinetan oinarritutako proiekzioak egiten ditu, eta baita ikerketa eta gomendioak ere.
Hauek dira erakundearen helburu nagusietako batzuk: petrolio-horniduraren etenei aurre egiteko sistemak mantentzea eta hobetzea; mundu-mailan energia-politika arrazionalak bultzatzea, erakundeko kide ez diren herrialde, industria eta nazioarteko erakundeen arteko laguntza erlazioen bidez; petrolioaren nazioarteko merkatuari buruzko informazio etengabea emateko sistema bat garatzea; energiaren hornidura eta eskariaren egitura hobetzea munduan, energia-iturri alternatiboen bidez eta energiaren erabileraren errendimendua igoaz; eta energiaren politiketan ingurumenaren aldeko politikak ezartzen laguntzea.
24 kideek, 1993an Parisen bildurik, garapen ekonomiko iraunarazgarriari laguntzeko, zenbait helburu erabaki zituzten: merkatu librea ezartzea; nazioarteko merkatuen arteko lan eraginkorrak eta parte-hartzaileen arteko elkarrizketa bultzatzea; larrialdietan petrolio-erreserbak erakundeko kideen artean partekatzea; merkataritza-erabakiak hartzerakoan ingurumena kontuan hartzea, eta ingurumenari buruzko erabakiek ere energia-jarduerak aintzat hartzea; energia-errendimenduaren hobekuntza, ingurumena zaintzeko eta segurtasuna kostu-errendimendu erlazio onean lortzeko; errendimendu hori igotzeko gobernuen eta erabiltzaileen ahalegina baliatzea; teknologia berriak bultzatzea, baita industria eta kide ez diren herrialdeekiko parte-hartzea eskatuz ere; prezioak hornidura kostuen azpitik artifizialki ez jaistea; eta herrialde kideen arteko lankidetza, besteak beste, garapen eraginkorra izateko, ingurumena zaintzeko, energia-sistemen malgutasunerako eta mundu osoan merkatuak garatzen laguntzeko.
Zuzendaritza Batzodeak bi talde horien laguntza jasotzen du. Ikerketa Taldeak dira: Emergency Questions, SEQ (Larrialdietarako Ikerketa Taldea), Oil Markets, SOM (Petrolio Merkatuaren Ikerketa Taldea) eta Long-Term Co-operation, SLT (Epe luzerako Lankidetzarako Ikerketa Taldea). Batzordeak, berriz, Committee on Non-Member Countries, CNMC (Kide Ez diren Herrialdeen Batzordea) eta Committee on Energy Research and Technology, CERT (Energiaren Ikerketarako eta Teknologiarako Batzordea) dira.
Gerald Malcolm Durrell
Gerald Malcolm Durrell (Jamshedpur, India, 1925eko urtarrilaren 7a - Jersey, 1995eko urtarrilaren 30a) britainiar naturalista eta idazlea izan zen. Lawrence Durrellen anaia gaztea zen.
Frantziako, Italiako, Suitzako eta Korfuko eskola pribatuetan egin zituen ikasketak. Gero, Jerseyn jarri zen bizitzen. Korfuko haurtzaroko oroitzapenak jaso zituen bere obra ezagunenetako batean: "Nire familia eta beste animalia batzuk" (1956). Liburu horretan agerian geratu zen izadiarekiko bere grina goiztiarra. Hogeita hamar liburu baino gehiago idatzi zituen, haurrentzat ere bai batzuk, "Asto bahitzaileak" (1968), bidaia-liburuak, "Bafuteko miatzaileak" (1954), izadia zaintzeko bere ideiei buruzko bat edo beste, "Kutxa geldirik" (1990), etab. 1958an, beharrezkoa zuen diru-mailegua eskuratu zuenean, zoo bat sortu zuen (Jerseyko zooa) eta horrela bete zuen bere haurtzaroko amets nagusietako bat. Han izadia kontserbatzeko bere teoriak praktikan jarri ahal izan zituen: galtzeko arriskuan ziren animalia-motak hartu, ugalarazi, eta beren ingurune naturalera itzuli gero.
Petunia
Petunia belar-landare apaingarrien generoa bati ("Petunia" generoa) ematen zaio izena da, lore moreak, arrosak edo zuriak izaten dituena. 14 bat landare-espezie biltzen dira genero honen barruan. Hego Amerikakoak dira guztiak.
XVII. mendearen hasieran bi petunia-espezie sartu ziren Europan: "Petunia axillaris" eta "Petunia violacea" batez ere. Lore zurikoa zen lehenengoa, eta lore gorrixkakoa bigarrena. Horien gurutzaketaz sortuak dira gaur Europan ezagutzen diren beste petunia-barietateak. Oso preziatuak dira lore apaingarri gisa.
Zurtoin iletsua, arrautza edo bihotz-itxurako hostoak, txiki samarrak eta txandaka kokatuak, eta bost hostoko lore ikusgarriak dituzte, malbaren antzekoak. Fruitua kusku egiturakoa dute, hazi asko dituena.
Trikloroetileno
Trikloroetileno (CHCl=CCl) pisu handiko hidrokarburo kloratua da. Likido kolorge egonkorra da, 86,7 °C-an irakiten du, eta 1,46 g/cm-ko pisu espezifikoa du; kloroformoaren antzeko usaina du, fotorreaktiboa da, eta ongi disolbatzen da disolbatzaile organikoetan, baina nekez uretan. Ez da sukoia. Sintetizatu egin behar da, modu naturalean ez baita sortzen. Tetrakloroetanoa erabiltzen da, lehengai gisa, trikloroetilenoa lortzeko. Metalei koipea kentzeko, koloratzaileak eta pinturak disolbatzeko, sintesi organikoak egiteko, ehunak ekoizteko prozesuan, garbiketa lehorrerako, itsasgarri eta hozgarri gisa eta abarretarako erabiltzen da. Disolbatzaile gisa erabiltzea debekatuta dago munduko zenbait lurraldetan; era berean debekatua dago janarietan, botiketan eta kosmetikoetan erabiltzea. Toxikoa da.
Francesco Redi
Francesco Redi (Arezzo, 1626ko otsailaren 18a - Pisa, 1697ko martxoaren 1a) italiar sendagilea, naturalista eta olerkaria izan zen.
Pisako unibertsitateko irakasle izan zen. Helmintologia zientifikoaren sortzaile izan zen. Harrak haragi ustelduan berez sortu ordez, euliek errundako arrautzetan jaiotzen direla frogatu zuen. Sugegorrien pozoia aztertu zuen. Bere ikerketen berri eman zuen "Osservazioni intorno agli animali viventi che si trovano negli animali viventi "(1684) lanean. Aipagarria da, bestalde, "Osservazioni intorno alla generazione degli insetti "(1668) lana. Poeta gisa "Bacco in Toscana" (1685), eta "Opera omnia "(1687) idatzi zituen, besteak beste.
Mimetismo
Mimetismoa inguruan dituzten beste izaki batzuen kolorea edo itxura hartu, jokabidea, hotsa edo usaina imitatu eta kokapen berean egoteko animalia eta landare batzuen ahalmena da, harraparien erasoetatik babestea edo erasoa arrakastatsua lortzeko helburuak dituena. Adibidez, liztor arriskutsuen itxura hartzen dute lepidoptero, diptero eta koleoptero zenbaitek. Batzuetan espezie imitatzailearen mimetismoak abantailak ekarri ere egiten dizkio espezie modelo edo imitatuari.
Sarritan, mimetismoak babes funtzioa du, mimetismoa garatzen duen animalia erabat ohartezin bilakatzen baita harraparientzat. Mimetismoaren helburua habitat berean bizi diren animalien zentzumenak engainatzea da, batez ere harraparien zentzumenak.
Mimetismoaren kasu ezagunenek ikusmen-pertzepzioari eragiten diote, baina badira entzumen- usaimen- edo ukimen-mimetismo kasuak ere.
Mimetismo mota asko deskribatu dira. Forma ezberdinen arteko antzekotasunak eta ezberdintasunak azaltzen dira ondoren. Sailkapena, askotan, funtzio mimikoetan oinarritzen da (adibidez, kaltea saihestea). Kasu batzuk mota bat baino gehiagotan sar daitezke, adibidez, automimetismoa eta mimetismo erasokorra ez dira elkarrekiko baztertzaileak, batek modeloaren eta imitatzailearen arteko espezie-erlazioa deskribatzen duelako, eta besteak, berriz, imitatzailearen funtzioa deskribatzen duelako (janaria lortzea). Terminologia ere eztabaidatu da, eta hau argitzeko ahaleginek termino berriak sartzea ekarri dute. “Maskarada” hitza, batzuetan, modeloa bizigabea denean erabiltzen da, baina, zentzu hertsian, "kripsi"-tik ezberdina da, seinale-hartzailearen erantzun potentzialagatik. Kripsi-an, hartzaileak ez duela erantzuten suposatzen da, baina maskarada motan hartzailearen ezagutza-sistema nahasten du, bestela adierazlea bilatuko lukeena. Beste mimetismo motetan, seinalea ez du hartzailearen sentsore-sistemak iragazten. Hauek ez dira elkarrekiko baztertzaileak, eta liztor moduko itxuraren eboluzioan argudiatu da intsektuek liztor maskaradunak izatera eboluzionatu dutela liztor harrapariek elkarri erasotzen ez diotelako, eta antzekotasun mimetiko horrek harrapari ornodunei eraso egiteko asmoa kentzen dielako.
Mimetismo defentsiboa edo babeseko mimetismoa ematen da organismoak topaketa kaltegarriak saihesteko gai direnean, etsaiak engainatuz beste zerbait direla sinetsaraziz.
Hemen aztertutako hiru kasu hauek kolorazio ohartarazleari esker babestutako animaliek dakartzate:
Batesiar mimetismoan imitatzaileak modeloaren ezaugarriak partekatzen ditu, baina ez du harraparien aurrean probetxugabea bihurtzen duen ezaugarririk (adibidez, zapore txarra). Bestela esanda, imitatzaile batesiar bat otso-larruan dagoen ardi bat da. Bere izena Henry Walter Bates naturalista ingelesarengandik jasoa du, zeinen Amazoniako ohian-tropikalen tximeletei buruzko lana ("The Naturalist on the River Amazons" izeneko liburuan deskribatuta) ikerketa arlo honetan aitzindari izan zen. Harrapakariek ez dituzte imitatzaileak hain erraz aurkitzen beren ereduarekiko proportzio baxuan daudenean. Fenomeno honi frekuentzia negatiboaren menpeko selekzioa esaten zaio, eta mimetismo forma gehienetan aplikatzen da. Mimetismo batesiarra bakarrik manten daiteke eredua jatearen kalteak imitatzailea jatearen onura gainditzen badu. Ikastearen izaerak imitatzaileen aldera egiten du; izan ere, eredu batekin lehen esperientzia txarra duen harrapariak bere itxura duen edozer saihesteko joera du, eta ez du esperientzia hori berehala berraztertzen gezurrezkoa ote zen ikusteko. Hala ere, imitatzaileak ereduak baino ugariago bihurtzen badira, harrapari gazte batek imitatzailearekin lehen esperientzia izateko probabilitatea areagotu egiten da. Beraz, sistema hauek egonkorragoak dira biak eredua eta imitatzailea dauden tokian, eta eredua mimoa baino ugariagoa den tokian.
Lepidoptera ordenako imitatzaile batesiar asko daude. "Consul" "fabius" eta "Eresia" "eunice"-k zapore nazkagarriko "Heliconius" tximeletak imitatzen dituzte, hala nola "H. ismenius". "Limenitis arthemis"-ek pozoitsua den "Battus" "philenor" imitatzen dute. Hainbat sits jangarriak klik ultrasonikoak eragiten dituzte sits tigre jangaitza imitatzeko. "Thaumoctopus" generoko olagarroak (olagarro imitatzailea) haien gorputz forma eta kolorazioa nahita aldatzeko gai dira itsas suge edo lehoi-arrain arriskutsuen antza hartzeko. Amazonian, "Dryocopus galeatus" okila, Brasil, Paraguai eta Argentinako oihan Atlantikoetan bizi dena, beste bi okil handiagoen antzeko gandor gorri, bizkarralde beltza, eta azpiko alde marraduna imitatzen du ("Dryocopus" "lineatus" eta "Campephilus" "robustus"), zeinek "D. galeatus" okilan erasoak gutxitzen duena. Mimetismo batesiarra landare-erreinuan ematen da ere, hala nola "Boquila" generoko igokariak, bere hostoen forma eta kolorea igotzen ari den landarearena berdintzeko moldatzen duena, halako moldez non haren hosto goxoek hain desiragarriak ez diren hostoak diruditen.
Mimetismo mülertarrak, Fritz Müller naturalista alemaniarraren omenez izendatua, bi espezie edo gehiagok antzeko abisu edo seinale aposematikoak dituzten egoera bat deskribatzen du, biek benetako antipredazio ezaugarriak partekatzen dituztenean (adibidez, jangaitza izatea). Hasieran, Batesek ezin zuen azaldu zergatia — biak berez kaltegarriak badira, zergatik imitatu behar luke batak bestea? Müllerrek fenomeno honen lehen azalpena eta eredu matematikoa aurkeztu zuen: harrapari komun batek bi espezie nahasten baditu, espezie horietako banakoek bizirauteko aukera handiagoa dute. Mimetismo mota hau berezia da hainbat aldetan. Lehenik, imitatzaileak eta ereduak elkarrekintzatik onura ateratzen dute, mutualismotzat har daitekeena. Sistema hau seinalearen hartzailearentzat ere onuragarria da, nahiz eta espezieen identitateari buruz engainatua izan, patroia orokortuz topaketa kaltegarriak saihestu ahal baititu. Bestalde, mimetismo batesiarran argia den imitatzailearen eta ereduaren arteko bereizketa lausotzen da. Espezie bat urria eta beste bat ugaria denean, espezie urria imitatzailea dela esan daiteke. Hala ere, biak kantitate berdinetan ematen direnean, elkarrekiko mimetismoaz hitz egiteak zentzu handiagoa du espezie "imitatzaile" eta "eredu"-en seinaleek konbergentziara jotzen dutelako. Bestalde, espezie imitatzaileak kaltegabe izatetik biziki kaltegarria izatera pasatzeko prozesu etengabe bat jarrai dezake, mimetismo batesiarra müleriarra bihurtzen duena azkenean.
Monarka tximeletak ("Danaus" "plexippus") tximeleta erregeordearekin ("Limenitis" "archippus") konplexu mülleriar bat eratzen du kolorazio patroiak partekatzean. Erregeordeak kolorazio desberdineko azpiespezieak ditu, bakoitza bertako "Danaus" generoko espeziearekin bat datorrena. Adibidez, Floridan tximeleta erregeordeak tximeleta erregina imitatzen du; Mexikon, aldiz, erregeordea tximeleta soldaduaren antzekoa da. Erregeordea, beraz, hiru bikote mülleriar ezberdinetan nahasia dago. Adibide hau aspaldi uste izan zen Batesiarra dela, erregeordeak monarka imitatzen duela, baina erregeordea monarka baino jangaitzagoa da. "Apheloria" eta "Brachoria" ("Xystodesmidae") generoetako gutxienez zazpi milazango espeziek mimetismo müleriarraren eraztun bat osatzen dute Ameriketako Estatu Batuen ekialdean, non harreman gabeko espezie polimorfoek antzeko kolore-ereduetan bat etortzen diren.
Mimetismo emsleyarra edo mertensiarra, harrapakin hilgarri batek hain arriskutsua ez den espezie bat imitatzen duen ezohiko kasua deskribatzen du. M. G. Emsley-ek proposatu zuen harrapari batek animalia aposematiko oso arriskutsu bat, hala nola suge korala, saihestea ikasi ahal duen azalpen posible gisa, animalia horrek harrapakaria erraz hilko lukeelako. Teoria Wolfgang Wickler alemaniar biologoak garatu zuen, Robert Mertens herpetologo alemaniarraren omenez izendatu zuena.
Egoera ezohikoa da, normalean espezierik kaltegarriena izaten baita modeloa. Baina harrapari bat suge hilgarri batekin topo egitean hiltzen bada, ez du sugearen abisu seinaleak ezagutzen ikasteko aukerarik. Beraz, suge hilgarri bat aposematikoa izateak ez lioke abantailarik sortuko ez sugeari ezta harrapariari ere: eraso egiten dion edozein harrapari hil egingo litzateke harrapakin hilgarria saihesten ikasi baino lehen, eta horrela hobe litzateke sugea kamuflatua izatea, erasoak saihestekotan. Baina harrapariak ohartarazpen koloreak zituen suge ez hilgarri bat saihesten lehenago ikasiko balu, orduan espezie hilgarriak probetxu atera liezaioke (hots, eraso gutxiago jasango lituzke) arrisku txikiagoko sugea imitatuz.
Esne-sugearen azpiespezie kaltegabe batzuk ("Lampropeltis" "triangulum"), neurrian toxikoak diren suge koral aizunak ("Erythrolam" generoa), eta hilgarriak diren suge koralak ("Micrurus" generoa) partekatzen dute gorputz gorri bat lerro beltz eta hori edo zuriekin. Sistema honetan, esne-sugeak eta suge koralak imitatzaileak dira, suge koral aizunak, berriz, ereduak.
Mimetismo wasmaniarrean, imitatzaileak habia edo kolonia batean bizi den banakoa hartzen du eredutzat, koloniaren barruan bizi ahal izateko. Hemengo modelo gehienak inurriak, termitak, erleak eta liztorrak bezalako gizarte-intsektuak dira.
Mimetismo vaviloviarra landare kultibatu baten ezaugarriak hautespen artifizialaren bidez partekatzen dituzten belar gaiztoetan aurkitzen da. Izena Nikolai Vavilov botanikari eta genetikari errusiarragandik jaso du. Belar txarraren aurkako hautaketa gerta daiteke, edo belarra eskuz hilez, edo haizatuz.
Mimetismo vaviloviarra gizakien nahigabeko hautespenaren adibidea da. Jorratzaileek ez dituzte belar txarren haziak aukeratu nahi, baina zaila da hori saihestea, ezinbestean gero eta antzekoagoak bihurtzen baitira. Izan ere, jorratzaileek interesatzen zaizkien landareen ezberdinak baztertu eta haien ondorengotza oztopatuz, zeharka antzekoen biziraupena bultzatzen dute. Adibidez, "Echinochloa" "oryzoides", arroz-soroetako belar bat da, eta arrozaren itxura du; bere haziak, sarritan, arrozenekin nahasten dira, eta mimetismo vaviloviarraren ondorioz hauek bereiztea zaildu da belaunaldiz belaunaldi.
Mimetismo vaviloviarra defentsibo gisa sailka daiteke, belar imitatzaileak espezie babestu baten antza hartzen baitu. Horrek mimetismo batesiarrarekiko antzekotasun handia du, belarrak ez baititu partekatzen ereduari bere babesa ematen dioten propietateak (gizakiarentzat jangarri izatea, adibidez), eta bere presentziak eredua eta ustiatzaileak (kasu honetan uzta eta nekazariak) kaltetzen baititu. Baina badira desberdintasun gako batzuk; mimetismo batesiarrean, modeloa eta seinale-hartzailea etsaiak dira (harrapariak espezie imitatzailea jango luke, ahal balu), eta hemen, aldiz, uzta eta bere giza hazleak harreman mutualistan daude: gizakiak uzta jan arren, hura babesten eta hedatzen dute. Izan ere, uztaren "babes" bakarra gizakiek ematen dioten garrantzia da. Bestalde, belarra ez da jaten, suntsitu baizik. Belarra hiltzeko motibazio bakarra uztari onura ematea da. Azkenik, mimetismo mota hau ez da gertatzen gizakirik gabeko ekosistemetan.
Mimetismo gilbertiarrak bi espezie baino ez ditu barne hartzen. Anfitrioi potentzialak (edo harrapakinak) bere bizkarroia (edo harrapakaria) uxatzen du hura imitatuz, anfitrioi-bizkarroi mimetismo erasokorraren alderantzizkoa. Izena Lawrence E. Gilbert ekologista estatubatuarragandik jasoa du.
"Passiflora" generoko landareetan ematen da mimetismo gilbertiarra. Landare honen hostoek toxinak dituzte, animalia belarjaleak uxatzen dituztenak. Hala ere, "Heliconius" tximeleta-larba batzuek toxina hauek apurtzen dituzten entzimak garatu dituzte, genero honetan espezializatzea ahalbidetuz. Honek hautespen presio gehiago eragin die anfitrioietako landareei, hauek "Heliconius"-en arrautza helduak imitatzen dituzten estipulak garatzeraino. Tximeleta hauek jadanik arrautzak dauden lekuetan ez erruteko joera dute, beldarren arteko lehia intraespezifikoa saihesteko; hosto hutsetan daudenek bizirauteko aukera gehiago baitituzte. "Heliconius" larba gehienak kanibalak dira, hau da, arrautza helduagoetatik ateratako beldarrek beste beldar gazteagoak jaten dituzte. Horrela, badirudi horrelako landareek arrautza-formako estipulak garatu dituztela tximeleta mota horiek bertan arrautzak ez jartzeko. Gainera, bertan nektarra metatzen da, eta beldarren harrapariak erakartzen dituzte (inurriak eta liztorrak, esate baterako), defentsa gehigarri gisa.
Mimetismo broweriarra, Lincoln P. Brower eta Jane Van Zandt Browerren omenez izendatua, automimetismo mota bat da, non eredua imitatzailearen espezie berekoa den. Hau mimetismo batesiarraren analogoa da, baina espezie bakar baten barruan, eta populazio baten barnean palatabilitate espektro bat dagoenean gertatzen da. Adibidez, tximeleta monarka eta erregina ("Danainae" subfamiliakoak), toxikotasun aldakorreko kotoi-landerez elikatzen direnak. Espezie hauek beren landare ostalaritik toxinak gordetzen dituzte, helduaroan ere mantentzen direnak (imagoak direnean). Toxina mailak larba-faseko dietaren arabera aldatzen direnez, banako batzuk beste batzuk baino toxikoagoak dira. Organismo jangarriagoek, beraz, banako arriskutsuagoak imitatzen dituzte, antzekotasuna jada definiturik.
Hala ere, hori ez da beti horrela. Sexu dimorfismoa duten espezietan, sexu bat bestea baino arriskutsuagoa izan daiteke, eta sexu babesgabeagoak bestea imita dezake. Aukera honen froga Gabongo tximu baten jokabideak ematen du, "Anaphe" generoko sits arrak erregulartasunez jan arren berehala utzi ziolako hori egiteari, espezie hartako eme kaltegarri bat dastatu zuelarik.
Mimetismo erasokorra espezie kaltegabe baten ezaugarrietako batzuk partekatzen dituzten harrapari edo bizkarroietan aurkitzen da, beren harrapakin edo anfitrioiek antzematea ekiditen dutelarik; hori ardi-larruan dagoen otsoaren istorioarekin konpara daiteke, engainu kontzienterik ez dagoela ulertzen den bitartean. Imitatzaileak harrapakinaren edo anfitrioiaren beraren antza izan dezake, edo seinale-hartzailearekiko neutrala edo onuragarria den beste organismo batena. Mota honetan, mimetismoaren ereduari negatiboki edo positiboki eragin diezaioke, baita inolako eraginik sortu ez ere. Bizkarroiak harrapari gisa har daitezkeen moduan, anfitrioi-parasitoen mimetismoa erasokorraren azpimota bat bezala har daiteke.
Imitatzaileak esanahi berezia izan dezake harrapakinarentzat. Horrelako kasu bat armiarmak dira, horien artean mimetismo erasokorra harrapakina erakartzeko eta aldi berean armiarmaren harrapariak ezkutuan hurbiltzean oharkabean geratzeko oso ohikoa baita. Honen kasu bat "Nephila" "clavipes" da, zeinek urre-koloreko sareak ehuntzen baitituzte leku argitsuetan. Esperimentu batzuek erakusten dute erleak armiarma-sareak arriskuarekin lotzeko gai direla pigmentu horia bertan ez dagoenean, hain ondo ez argiztaturiko eremuetan gertatzen den bezala, non sarea ikustea askoz zailagoa den. Beste kolore batzuk ere ikasiak eta saihestuak izan ziren, baina erleek ez ziruditen gai kolore horia arriskuarekin eraginkortasunez lotzeko. Horia, hala ere, nektar lore askoren kolorea da, eta beraz, kolore hori saihestea estrategia kaltegarria litzateke erleentzat. Beste mimetismo modu bat ez da kolorean oinarritzen, patroietan baizik. "Argiope argentata" bezalako espezieek patroi nabarmenak erabiltzen dituzte haien sareen erdialdean, sigi-sagak adibidez. Hauek argi ultramorea isla dezakete, eta nektar gida izenez ezagutzen diren lore askotan ikusten den eredua imitatzen dute. Armiarmek sarea egunero aldatzen dute, eta hau erleek sareen patroiak gogoratzeko duten gaitasunagatik azal daiteke. Erleak patroi jakin bat kokapen espazial batekin erlazionatzeko gai dira, hau da, armiarmak patroi berri bat aldiro ehundu behar du harrapaketak murritz ez dakizkion.
Beste kasu bat da arrak eme sexualki harkor batengana erakarrita daudenean. Egoera honetan, eredua imitatzailearen espezie berekoa da. 1960ko hamarkadan hasita, James E. Lloydek "Photuris" generoko ipurtargi emeei buruz egindako ikerketak agerian utzi zuen "Photuris"-ekoak "Photinus" generoko emeek estalketa-seinale gisa erabiltzen dituzten argi-seinale berberak emititzen dituztela. Ikerketa gehiagok aurkitu zuten hainbat generotako arrak erakartzen dituztela "femme fatale" hauek, eta ondoren hauek harrapatu eta jaten dituztela. Emeen seinaleak arrak hartutakoetan oinarritzen dira, beraz, eme bakoitzak seinale errepertorio bat du, dagokion espezieko emearen maiztasun eta iraupenarekin bat datorrena. Mimetismo honek agian eboluzionatu egin du, aurrez estalketarako ez ziren seinaleak harraparitzarako moldatuz.
Australiaren barrualdeko "Chlorobalus leucoviridis" matxinsaltoak "Cicadettini" tribuko txitxar arrak erakartzeko gai dira, emeen estalketa seinaleak imitatuz. Mimetismo erasokor akustikoaren adibide hau "Photuris" ipurtargi kasuaren antzekoa da, harrapariaren seinale-tartea nabarmenki aldakorra delako. Esperimentuak frogatu dute "C. leucoviridis" kapaz dela hainbat txitxar espezieen arrak erakartzeko, baita beste kontinenteetakoak ere, estalketa-seinaleak espeziearekiko espezifikoak izan arren.
Landare haragijale batzuk ere mimetismoaren bidez haien harrapaketa erradioa handitzeko gai izan daitezke.
Baina ezkutatzea ez da ezinbesteko baldintza, harrapari batek harraparitzat ez hartzeagatik soilik abantaila esanguratsua eskura baitezake. Espezie sinbionte mutualista baten antza izan dezakete, edo harrapakinarentzat garrantzi gutxiago duen espezie batena.
Azken kasu hau arrain garbitzaileena eta haien espezie imitatzaile batena da, nahiz eta eredu honetan imitatzaileak desabantailak dakarzkio ereduari. Arrain garbitzaileak beste espezie askoren aliatuak dira, bizkarroiak eta azal hila jaten uzten dietenak. Batzuek garbitzaileari beren gorputzaren barrutik bizkarroi horiek ehizatzen uzten diote. Hala ere, garbitzaile mota bat, "Labroides dimidiatus", espezie mimetiko baten eredua da, "Aspidontus taeniatus"-ena. Arrain hauek Ozeano Indiko eta Bareko koralezko uharrietan bizi dira, eta beste arrainek garbitzailea ezagutzean garbitzeko "baimena" ematen diote. Haren imitatzailea, blenido espezie bat, tamaina eta kolorea imitatzeaz gain garbitzailearen "dantza" ere imitatzeko gai da. Garbiketa bila dabilen arraina hurbildu eta gelditzen denean, imitatzaileak hozka egiten dio, haragi zati bat erauziz eta berehala ihes eginez. Arrainek, modu honetan, laster ikasten dute mimoa eta eredua bereizten, baina bien arteko antzekotasuna handia denez, askoz zuhurrago jokatzen dute ereduarekin ere, eta beraz imitatzaileari abantaila ekartzeaz gain eredua kaltetzen duela esan daiteke. Biktimek etsaia eta laguntzailea bereizteko duten gaitasuna dela eta, blenidoek antzekotasun handia garatu dute, eskualde mailako xehetasunak islatzeraino.
Bizkarroiak ere mimiko erasokorrak izan daitezke, nahiz eta, aurrekoen aldean, egoera pixka bat ezberdina izan. Harrapakari batzuek badute harrapakina erakartzeko ezaugarriren bat; bizkarroiek, gainera, harraparien harrapakin naturalak imitatzen dituzte, eta harrapariek jaten dituztenean, ostalarian sartzeko bide bat dute. "Leucochloridium" espezieko kideak, platelminto generokoak, kantu-txorien digestio-aparatuan hazten dira, eta haien arrautzak txorien gorozkietan agertzen dira. Orduan, "Succinea"-k jaten ditu, lehorreko barraskilo batek. Arrautzak bitarteko ostalari horretan garatzen dira, eta ondoren txori egoki bat aurkitu behar dute heltzeko. Txoriek normalki barraskilorik jaten ez dutenez, platelmintoak beste estrategia bat du bere anfitrioiaren esteetara iristeko. Kolore bizikoak dira eta taupadaka mugitzen dira. Beraz, barraskiloaren begian taupadaka hasten dira, beldar itxura gogoraraziz eta hegazti baten janari ukaezin bihurtuz. Horrela, ostalarien arteko tartea gainditu ahal izango du, bere bizi-zikloa jarraituz. Nematodo batek ("Myrmeconema neotropicum") "Cephalotes" "atratus" inurri langileen abdomenaren kolorea aldatzen du, "Hyeronima" "alchorneoidesen" fruitu helduen itxura har dezaten. Inurriaren portaera ere aldatzen du, gasterra (atzealdea) altxaraziz. Honek txoriek inurria jateko aukerak areagotzen ditu. Txorien gorozkiak beste inurri batzuek biltzen dituzte eta beren kolonia elikatzeko, horrela nematodoa zabaltzen lagunduz.
Ezohiko kasu batean, "Meloe" generoko kakalardo batzuen larba planidioek talde bat osatzen dute eta bere erle espezie anfitrioiaren sexu erakarlea imitatzen duen feromona sortzen dute. Erle ar bat iristen denean eta larba masarekin elkartzen denean, bere abdomenera igotzen dira. Handik erle eme batera pasatzen dira, eta handik erle habiara haien larbak parasitatzeko.
Ostalari-bizkarroi mimetismoa bizkarroi batek bere anfitrioi propioa imitatzen duen sistema bat da. Kukuak dira errunaldi-parasitismoaren adibide kanonikoa, non parasitatzaileak beste espezie baten habian uzten dituen bere arrautzak. Beste espezieko gurasoak zaindu eta elikatzen ditu parasitatzailearen arraultzak, prozesuan ama biologikoaren inbertsio parentala murriztuz. Parasitatzailearen arrautzek ostalariarenak imitatzeko gaitasuna da gakoa. Ostalari desberdinei moldatzeko gaitasuna emeen aldetik heredatzen da. Errunaldi-parasitismo intraespezifikoko kasuak ere badira, non eme batek espezie kideko habia batean erruten duen, murgilari urrebegian ("Bucephala" "clangula)" ageri den bezala, baina ez da mimetismotzat hartzen. Beste mekanismo bat mimetismo kimikoa da, "Phengaris" "rebeli" tximeleta bizkarroian ikus daitekeena. Tximeleta horrek "Myrmica" "schencki" inurria parasitatzen du, koloniak tximeletaren larbak babestera eta elikatzera bultzatuz. Horretarako engainu kimikoa erabiltzen du tximeletak, eta inurriei tximeletaren larbak haienak direla sinestarazten die, habian zuzenean sartzea ahalbidetzeko. Erlastar bizkarroiak ("Bombus") haien ostalaria imitatzen dute, kasualitateak azal dezakeena baino baino askoz hobeto imitatu ere. Hala ere, hori mimetismo mülleriar gisa har daiteke.
Ugal-mimetismoa gertatzen da ereduaren ekintzak imitatzailearen ugalketan lagungarri gertatzen direnean. Hau ohikoa da saria eskaintzen dutela diruditen baina benetan ematen ez duten lore engainagarriak dituzten landareetan, eta Papua Ginea Berriko ipurtargietan gerta daiteke, hauetan "Pteroptyx" "effulgens"-en seinalea "P. tarsalisek" erabiltzen duelarik emeak erakartzeko. Beste mimetismo formek ugalketa-osagai bat ere badute, adibidez haziekin gertatzen den mimetismo vaviloviarrak, txorien ahots-mimetismoak, eta abar.
Mimetismo bakeriarra, Herbert G. Bakerren omenez izendatua, automimetismo mota bat da non lore emeek espezie bereko lore arrak imitatzen dituzten, eta nektarra dagoela sinestaraziz polinizatzaileei iruzur eginez. Ugal-mimetismo hau ez da erraz agertzen sexu dimorfismo nabaria den espezieetan. "Caricaceae" espezie askotan ohikoa da.
Mimetismo bakeriarra bezala, mimetismo dodsoniarra lore ugalkorren mimetismo mota bat da, baina kasu honetan eredua eta imitatzailea ez dira espezie berekoak. Izenak Calaway H. Dodsoni egiten dio erreferentzia. Lore ereduaren seinaleak imitatuz haren polinizatzaileak erakartzen ditu, baina imitatzaile bakeriarrak bezala, ez du nektarrik ematen. "Epidendrum" "ibaguense" ("Orchidaceae") "Lantana" "camara" eta "Asclepias" "curassavica" loreen antza du, eta tximeleta monarkek eta, beharbada, kolibriek polinizatzen dute. Antzeko kasuak ikus daitezke familia bereko beste espezie batzuetan. Espezie imitatzaileek, hala ere, beren polinizatzaile zehatzak ere izan ditzakete. Adibidez, kakalardo espezie batek, normalean "Cistus" lore koloredunak polinizatzen dituenak, erleek normalean polinizatzen dituzten "Ophrys" espezieak polinizatzen laguntzen du.
Sasiestalketa gertatzen da lore batek intsektu espezie jakin bateko emea imitatzen duenean, eta arrak lorearekin kopulatzera bultzatzen dituenean. Lehen deskribatutako ipurtargien mimetismo erasokorraren antzekoa da hau, baina emaitza atseginagoa da polinizatzailearentzat. Mimetismo mota honi mimetismo pouyanniar deitu izan zaio, Maurice-Alexandre Pouyanneren omenez, fenomenoa lehen aldiz deskribatu baitzuen. Ohikoagoa da orkideatan, zeinek himenopteroen emeak imitatzen baitute (normalean erleak eta liztorrak, polinizazioen % 60 burutu ahal dutenek). Lorearen morfologiaren arabera, polen zaku bat arraren buruan edo abdomenean lotzen da, eta hurrengo lorearen estigmara pasatzen da, polinizazioa gertatuz. Ikusmen-mimetismoa da gizakientzako engainu honen ezaugarririk nabariena, baina itxurazko antza txikia da edo ez da existitzen. Ukimenaren eta usaimenaren zentzuak dira erabakigarrienak.
Espezie batean, mimetismo inter-sexuala gertatzen da sexu bateko banakoek beste sexuko kide mimikoak direnean, ezkutuan kopulatzea errazteko. Adibide bat "Paracerceis" itsasoko isopodoaren hiru ar formak dira. Ar alfak dira handienak eta eme-talde bat zaintzen dute. Beta arrek emeak imitatzen dituzte, eta emeen taldeetan sartzea lortzen dute, alfa arrek konturatu gabe kopulatzeko. Gamma arrak ar txikienak dira eta espezieko gazteenak imitatzen dituzte. Honek emeekin kopulatzeko aukera ere ematen die, ar alfek detektatu gabe. Hiena eme batzuk sasizakilak dituzte, ar itxura ematen dietenak.
Automimetismoa edo mimetismo intraespezifikoa espezie bakar batean gertatzen da. Halako imitazioaren mota bat ematen da organismo baten gorputzaren atal batek beste baten antza duenean. Adibidez, suge batzuen isatsek beren buruen antza dute; atzerantz mugitzen dira harrapakariren batek mehatxatzean eta isatsa luzatzen diete, erasoa jasatekotan kalte larririk gabe ihes egiteko aukerak handituz. Arrain batzuek begi moduko orbanak dituzte isatsaren ondoan, eta beldurtzean, atzera egiten dute astiro, buztana buru gisa aurkeztuz. Zenbait intsektuk, hala nola tximeleta batzuek xehetasun maila ezberdinetako patroiak dituzte, harraparien erasoak buruan baino atzealdean jasotzea errazteko. Hontz espezie batzuek "begi faltsuak" daramatzate buruaren atzealdean, harrapariei ezusteko erasorik egin ezin dutela sinestaraziz, eta begirada zorrotz batek zaintzen dituela pentsaraziz.
Idazle batzuek "automimetismo" hitza erabiltzen dute imitatzaileak espezie bereko beste kide batzuk imitatzen dituenean. Adibidez, arrak emeak imitatzean edo alderantziz, jokoen eboluzio teorian mimetismo sexualaren adibideetako bat izan daiteke. Adibide batzuk txori, arrain eta musker espezie batzuetan aurki daitezke. Honen moduko estrategia landuak ezagunak dira, hala nola "harri, orri, artazi" moduko mimetismoa "Uta" "stansburiana""-"n, baina beste espezie askotan adibide kualitatiboki ezberdinak daude, hala nola "Platysaurus" batzuetan.
Intsektu espezie asko toxikoak edo nazkagarriak dira produktu kimiko jakinak dituzten landare batzuez elikatzen direnean, baina ez produktu kimiko horiek falta dituzten landareez elikatzen direnean. Adibidez, "Danainae" subfamiliako espezie batzuk "Apocynaceae" familiako "Asclepiadoideae" espezie ugariz elikatzen dira, harrapari gehienentzat pozoitsu eta emetiko bihurtzen dituztenak. Intsektu hauek sarri aposematikoki koloreztatuak eta patroidunak izaten dira. Landare ez toxikoez elikatzen direnean, ordea, kaltegabeak eta jangarriak izaten dira, baina behin organismo toxiko bat jan duen txoriak ez du kolore aposematiko bera duten ale kaltegabe bat jango.
Beldar espezie batzuek, hala nola, "Sphingidae" askok, ozeloak dituzte aurreko segmentu abdominaletan. Larritzen direnean, burua eta beste segmentuak babesten dituzte, begi handi mehatxatzaileak gorputzaren atal ikusgarriaren aurrealdean utziz.
Intsektu askok "buztan" ikaragarriak dituzte hegalen muturretan eta marka-ereduak hegaletan bertan. Hauek bat egiten dute "buru faltsu" bat sortzeko. Honek hegazti harrapariak eta armiarma jauzkariak ("Salticidae") ditu helburu. Adibide ikusgarriak agertzen dira "Theclinae" tximeletatan; adaxka edo lore baten gainean pausatzean, hankaz gora jartzen dira, atzeko hegoak behin eta berriz mugituz, hegaletan "isats" antzeko mugimenduak eraginez. Ikerketek estrategia hau intsektuaren burutik erasoak kentzeko eraginkorra dela dioen hipotesia mantentzen dute.
Beste mimetismo forma batzuk ez dira erraz sartzen goian emandako sailkapenaren barruan. Lore mimetismoa "Monilinia vaccinii-corymbosi" onddoak eragiten du. Ezohiko kasu honetan, landare onddo patogeno batek hostoak edo baiak kutsatzen ditu, azukreak isuraraziz eta loreen nektarra imitatuz. Gure begietara hostoek ez dute lore itxurarik; hala ere, oraindik erakartzen dituzte intsektu polinizatzaileak, espektro ultramorean antzekotasuna baitute. Kasu hau ezohikoa da iruzurrak onddoaren onura dakarrelako, baina hostoak dira mimetismoa jokatzen dutenak, prozesuan kalte egiten dietenak. Ostalari-bizkarroi mimetismoaren antzekoa da baina anfitrioiak ez du seinalea hartzen. Automimetismoaren antzekoa da era batean, baina landareak ez du mimetismoaren onurarik, eta patogenoaren eragina behar da horretarako.
Pestizida
Pestizida edo plagizida landare edo animalien izurriteak kontrolatzeko edo suntsitzeko erabiltzen den edozein substantzia edo substantzia-nahaste da, organikoa nahiz ez-organikoa. Pestizidak intsektuak, belar gaiztoak eta onddo gaiztoak hiltzeko pozoiak dira. Guztiak toxikoak dira gizakiarentzat neurri handiagoan edo txikiagoan, eta arreta handiz erabili behar dira. Arrisku handienekoak paratioiaren sailekoak dira, eta, ondoren, hidrokarburo kloratuak. Zenbait pestizida erabiltzea galarazia izan da, DDTa adibidez.
Saxifraga
Saxifraga edo harrautsi ("Saxifraga") saxifragazeoen familiako zenbait landare belarkararen izena da.
Basoan eta mendi garaietan, harkaitz artean, hazten dira gehienbat. Mendiko mota batzuei harrautsi-belarra esaten zaie zenbait eskualdetan. Generoak 440 espezie inguru ditu.
Saxifraga-espezierik ezagunenak hauek dira: "Saxifraga apiculata", "S. Sempervivum", "S. Rotundifolia" eta "Saxifraga sarmentosa" izenekoa, jatorriz Asiako ekialdekoa dena eta handik kanpora etxe barruko landare gisa erabiltzen dena.
Oxido nitroso
Oxido nitrosoa NO formula duen gas kolorgea da.
Joseph Priestleyek aurkitu zuen 1772an. Amonio nitratoa berotuz edo nitriloen eta nitratoen erredukzio kontrolatu bidez lortzen da.
Ez da pozoitsua, eta usain eta zapore gozoa du. Bakarturik ez da sukoia, baina leher daiteke airearekin nahasia dagoenean.
Odontologian eta ebakuntza laburretan anestesiko gisa erabiltzen da 1840. urteaz geroztik. Elikagaientzako aerosoletan gas bultzatzaile gisa ere erabiltzen da. Berotegi-efektuko gasa da.
Xileno
Xilenoa edo xilola konposatu organiko aromatikoa da (CH)CH formula duena eta hiru isomero dituena: "orto-xilenoa," "meta-xilenoa" eta "para-xilenoa". Bentzenoaren bi hidrogeno-atomo metilo-taldez ordezkatzen direnean eratzen dira. Alkilbentzenoen familikoa da.
Likido kolorgea, sukoia eta koipetsu samarra da. Erabilera handia du industrian.
Xilenoaren isomeroak reforming katalitikoaren emaitzak dira industria petrokimikoan eta kokearen prestakuntzan. Ager daiteke ere % 1eko proportzioan petrolio gordinean.
Xilenoa toluenoa eta bentzenoa metilatuz sintetiza daiteke.
Xileno komertziala isomeroen nahastea da proportzio honetan: % 40-65 "m"-xilenoa, % 20 bitartean "o"-xilenoa eta % 20 bitartean "p"-xylenoa. Gainera, etilbentzenoa izaten du % 20 bitartean.
Xilenoa likido kolorge, kirasduna eta sukoi da. Isomeroen arteko ezaugarri kimikoak ez dira oso diferenteak. Beheko taulan azaltzen dira isomeroen antzekotasunak eta desberdintasunak:
"p-"Xilenoa azido tereftalikoa eta dimetil tereftalatoa sintetizatzeko lehengai gisa usatzen da. Bi hauek monomero gisa baliatzen dira poli(etilen tereftalato)aren eta poli(butilen tereftalato)aren sintesian. Poli(etilen tereftalato)a botilak eta ehunak egiteko baliatzen da besteak beste. Poi(butilen tereftalato)a elektronikan isolatzaile gisa baliatzen da. Munduan produzitzen den "p-"xilenoaren % 98 helburu hori du.
"o"-Xilenoa anhidrido ftalikoaren prekurtsorea da zeina polimeroen industrian plastifikatzaile moduan erabiltzen diren ftalatoak produzitzeko baliatzen den.
"m"-Xilenoak ez du erabilera inportanterik.
Xileno disolbatzaile gisa usatzen da. Tintaren osagaietako bat da, pintura eta bernizetako disolbatzailea eta altzairuaren, olata elektronikoen eta zirkuitu integratuen garbigarria.
Xilenoak ez dira oso toxikoak. Arratoietan LD 4.300 mg/kg-koa. Hala ere gomendatzen xilen0-lurrunen esposizio maximoa 100 miloiko partera mugatzea. Gehiegizko esposizioak buruko mina, nekea, zorabioa, apatia, nahasmendua, suminkortasuna, arazo gastrointestinalak eta bero-sentsazioa eragin ditzake.
Teratogeno
Teratogeno umekiarengan jaiotzetiko malformazioak sor ditzakeen eragileaz esaten da. Eragile teratogeno asko dira, nahiz eta, gehienetan, ez den ondo ezagutzen malformazioaren eta eragilearen arteko lotura. Ohikoenak hauek dira: izpi ionizatzaileak; konposatu kimiko batzuk (talidomida, adibidez); zenbait mikroorganismo (elgorriaren birusa, sifiliaren treponema, etab.).
Katinga
Katinga () tropikoko eta tropiko-inguruetako eskualde lehorretan, batez ere Brasilgo ipar-ekialdean, hazten den landaredia; hark estaltzen duen lekua. Hosto galkorra duten zuhaitz txikiak, zuhaixka arantzatsu batzuk eta hosto gogorreko beste zenbait belar besterik ez da hazten katingan.
Bonsai
Christian Gottfried Ehrenberg
Christian Gottfried Ehrenberg alemaniar naturalista izan zen (Delitzsch, 1795 - Berlin, 1876). Protozooak aztertu zituen batez ere, eta transformismoaren etsai agertu zen; hau da, ingurunearen eraginez izakiak pixkanaka aldatuz doazela dioen teoriaren aurkakoa zen. Alexander Humboldtekin batera, zientzia-bidaiak egin zituen Egipton, Erdialdeko Europan eta Asian zehar.
Kurare
Kurare Hego Ameriketako zenbait indiarrek landare batzuetatik "(Chondrodendron tomentosum" eta "Strychnos toxifera") ateratzen dituzten gai toxikoen izen generikoa da. Kurarea oso pozoitsua da, eta armak pozoitzeko erabiltzen dute. Gaur egun, asko erabiltzen da fisiologiako esperimentuetan eta ebakuntzetan, giharrak geldiarazten baititu.
Solenodon cubanus
Solenodon cubanus Solenodon generoko animalia da. Lehen Insectivora edo Soricomorpha deitzen zen taldearen barruan daude. Gaur egun Lipotyphla deitzen den taldearen barruko Solenodontidae familian sailkatuta dago..
Solenodon paradoxus
Solenodon paradoxus Solenodon generoko animalia da. Lehen Insectivora edo Soricomorpha deitzen zen taldearen barruan daude. Gaur egun Lipotyphla deitzen den taldearen barruko Solenodontidae familian sailkatuta dago..
José Clavijo y Fajardo
José Clavijo y Fajardo (Puerto Arrecife, Lanzarote, 1726ko martxoaren 19a - Madril, 1806ko azaroaren 3a) espainiar idazle eta naturalista izan zen.
Frantzian hezi zen, eta bertan Voltairerekin, Buffonekin eta beste idazle batzuekin jarri zen harremanetan. Pierre-Augustin de Beaumarchais idazleak bere arrebarekin ezkontzeko eskatu zion, baina Clavijok uko egin zion (gertaera hau hartu zuten Goethek, "Clavijo" drama idazteko, eta Beaumarchaisek berak "Eugenia" drama ontzeko). "El pensador" aldizkaria sortu zuen Madrilen (1762-1767), eta Espainiako ohitura batzuen aurkako idatziak kaleratu zituen aldizkari horretan. Poesia lirikoak eta dramatikoak idatzi zituen. Madrilgo "Espainiako Natura Zientzien Museo Nazionala izeneko museoko idazkaria izan zen.
Étienne Geoffroy Saint-Hilaire
Étienne Geoffroy Saint-Hilaire (Étampes, 1772ko apirilaren 15a - Paris, 1844ko ekainaren 19a) frantziar naturalista izan zen. "Jardin des Plantes"eko irakasle izan zen (1793), eta han zoologia-bilduma bat egin zuen. Napoleonekin joan zen Egiptora (1798-1801) eta Kairoko Institutua sortu zuen. Haren lan guztiek funtsezko ideia bat dute oinarrian, eraketa organikoaren batasuna. Hala, teoria horri jarraituz, ornodun guztien hezurdurak badituztela berdintasunak ikusi zuen. Orobat, enbriologiaren aitzindari eta teratologia esperimentalaren sortzailea izan zen. Haren ustez ingurunearen eraginak hartara eramanda agertzen dira animalia eta landare motetan aldaerak. Bilakaeraren teoriaren aitzindaria izan zen.
Bere semea Isidore Geoffroy Saint-Hilaire zoologoa izan zen.
Frantses milazka
Frantses milazka edo Tamariza arrunta ("Tamarix gallica") "Tamarix" generoko zuhaixka da, Saudi Arabian eta Sinain jatorria duena, baina Iberiar penintsulan eta Frantzian ere ugaria dena, hortik bere izena.
Adar meheak eta hosto eta lore oso txikiak ditu. Hostoak txikiak eta berde grisaxkak dira, arrainen ezkatak bezala antolatuak. Hotzaldiek erasotzean erori egiten dira.
Loreak hermafroditak dira, arrosa kolorekoak eta izpitan bilduak. Udaberri-udan azaltzen dira.
Milazkek lurrean dagoen gatza xurgatzen dute urarekin eta elikagaiekin batera, baina, ondoren, gatz hori hostoetatik kanporatzen dute, kalterik egin ez diezaien.
Apaingarri izaten dira, zuhaitz itxura eman dieten zuhaixka hau, hala nola Donostian "tamarindo" izen okerarrekin ezagutzen diren ibiltokietako zuhaitzak.
Milazkaren zura erregai gisa oso egokia da eta adarrak oso elastikoak direnez noriatan sokak egiteko erabili izan dira.
Oso erraz ugaltzen dira eta dunak eta ibaiertzak finkatzeko erabiltzen dira.
Hondakin-uren tratamendu
Hondakin-uren tratamendua prozesu fisiko-kimiko eta biologikoen bidez ur horiek dituzten kutsazaile organiko zein inorganiko gehienen ezabapenean datza. Araztegietan burutzen den tratamendu honek ibai eta erreketara ur garbia isurtzea ahalbidetzen du, hondakin-ur zikinak efluente garbi bat bihurtzen baititu.
Hondakin-uren tratamendua bereizi egin behar da edateko uraren arazketatik. Lehenengo prozesuak ur zikinak garbitzen ditu, eta bigarrenak ur garbiak edateko moduko ur bihurtzen ditu.
Hondakin-urak etxeetako eta industrietako hondakin likidoak dira, estolderietan bideratzen direnak. Baita euritako urak ere. Hiri-hondakinak dira, hiru ezaugarri dutenak: hondakin fekalak dituzte, oxigeno gutxi, eta materia organiko ugari (OEB: >200).
Sortzen diren leku berean (etxeetan, baserrietan, lantegietan...) tratatzen dita batzuetan hondakin-urak, hobi septikoetan edo antzeko egituretan. Industrietako hondakin-urek, bestalde, gai toxiko asko dituzte maiz, araztegira bidali aurretik lantegian bertan tratatu behar direnak.
Hondakin-uren arazketak ekosistemaren babesa ez ezik (ibaiak, errekak eta itsasoak ez zikintzea, alegia), biztanleriaren baldintza higienikoak areagotzea eta izurriteak ekiditea ere bilatzen du: tratatu gabeko hondakin-urak bat etorriko balira nekazal-jarduerarekin ondorio tamalgarriak sor litezke. Horregatik, efluente argiak lortzea funtsezko zeregina da, ikuspuntu ekologiko zein osasun-irizpide batetik.
Araztegietan burutzen den hondakin-uren tratamenduak efluente garbia sortuko du, alde batetik (erreka, ibai edo isasora isuriko dena), eta sedimentu solido bat, lohi izenekoa, hondakin-uraren zikinkeri gehiena duena, bioerreaktoreetan prozesu anaerobio baten bidez tratatuko dena.
Herri edo hiri bateko araztegi batek etapa desberdinetan tratatzen ditu jasotako hondakin-urak. Ohiko tratamenduak honako fase hauek ditu:
Fase honetan ur zikinak dituen hondarrik lodienak (zapiak, plastikoak, konpresak, papera, latak, etab.) kanporatzen dira. Prozesu fisikoen bidez -galbahe eta saretak erabiltzen dira horretarako- objektu solido handiak bereizi eta alboratu egiten dira. Era berean, aurre-tratamenduak hondarrak eta koipeak ere uretatik kentzen ditu: honetarako uraren zirkulazio-abiadura moteltzen da, substantzia horien jalkitzea errazten duena.
Tratamendu honek esekiduran dauden solidoak baztertzen ditu. Hori lortzeko tanga biribil handietan jalkitzen uzten da ura, 2 eta 3 ordu arteko denborarekin. Jalkitzen diren substantziek edo sedimentuek lohi izeneko produktua eratzen dute, jaso eta tratamendu anaerobiko berezia izaten duena (ikus aurrerago).
Industrietako hondakin-urak hartzen dituzten araztegiek tratamendu fisiko-kimiko berezia burutzen dute sarritan, produktu toxikoak eta metal astunak deuseztatzeko: erreaktibo kimiko batzuk erabiliz molekula kaltegarriak jalkitarazten dira.
Tratamendu honen bidez uraren materia organikoa ezabatzen da, tangan dauden bakterio eta protozoo aerobioei esker. Tratamendu honek uraren OEBa nabarmen gutxitzen du, %95 inguruan.
Hondakin-uren materia organikoak jatorri ezberdinak ditu: hondar fekalak, janari-hondarrak, xaboiak eta garbigarriak, batez ere.
Bi motatako tratamenduak erabiltzen dira materia organikoa jaisteko: lohi aktibatuena eta jario bidezko iragazketarena. Batean zein bestean mikroorganismoek zeregin oso garrantzitsua betetzen dute materia organikoa degradatzeko orduan.
Ohiko tratamendu sekundarioa da. Bi etapetan burutzen da:
Tratamendu hau harri-geruza edo plastikozko geruza duen tanga baten erabileran datza. Garbitu behar den hondakin-ura tantaka erori eta harri-geruza horretatik pasatzen da, materia organikoa harrien azalean atxikituz. Harrietan bakterioz eta protozooz osaturiko biopelikula bat dago, materia organikoa oxidatzen duena.
Ez da araztegi guztietan egiten, garestia baita. Bere helburua ekosistema natural batera isuriko den uraren kalitatea hobetzea da. Ohiko tratamenduak hiru alderdi hauek lantzen ditu:
Ikusi dugunez, hondakin-uren tratamendu primarioan eta sekundarioan material solido batzuk jalkitzen dira (esekiduran dauden substantziak eta materia organikoa eta mikrobio degradatzaileez osaturiko malutak). Ura garbitu ahala, daukan zikinkeria jalkinetan pilatzen da. Jalkinen multzo horrek ""lohi"" izeneko materiala osatzen du, berezko tratamendu bat jasotzen duena araztegietan.
Nabaria denez, arazketa prozesuan sorturiko lohiak ibaietara edo itsasora zuzenean isuriko balira ez luke ezertarako balioko ekosistemara isuri aurretik ura garbitzeak. Lohi edo lokatz zikin horiek, hortaz, tratatu egin behar dira.
Ezer egin aurretik lohiak deshidratatu ohi dira. Lohien osagai nagusia ura da (%95), beraz ur hori kendu eta tratamendu primarioaren tangara bidali egiten da, garbitzeko.
Lohi kontzentratuek tratamendu ezberdinak izan ditzakete:
Eutrofizazio
Eutrofizazioa da elikagaiak kontzentrazio handietan pilatzea ekosistema batean, batez ere ur-ekosistemetan (aintziretan, ibaietan, itsasoan...). Materia nutritiboaren sarrera bere kontsumoa baino handiago duen ekosistema bat eutrofiko bihurtzen da denborarekin, elikagaien ugaritasuna dela-eta. Eutrofizazioa eragiten duten elikagai nagusiak nitratoak, fosfatoak eta materia organikoa dira. Lehenengo biak hazkundearen faktore mugatzaileak direnez, beren ugaritasunak landareen hazkundea, batez ere, areagotzen du.
Eutrofizazioa, gehienetan, giza-kutsaduraren ondorio zuzena da. Industriak, nekazaritza-jarduerak eta hondakin-urek, esaterako, fosfato asko dituzten garbigarri edo detergenteak daramatzate, eta baita materia organikoa ere. Nekazaritza-jardueran erabilitako ongarriak, bestalde, nitratoz aberatsak dira. Material horiek guztiek ibai, laku edo itsasora isurtzen direnean beren eutrofizazioa eragiten dute, landareen (batez ere algen) gehiegizko hazkundea sortuz.
Algen eta fitoplanktonen hazkunde handi horrek geruza bat sortzen du uraren gainean, argiaren sarrera oztopatzen duena. Ondorioz, uraren hondoan fotosintesia ez da gertatzen, eta oxigenoa kontsumitzen duten prozesu katabolikoak nagusitzen dira (materia organikoa ugari delako). Modu horretan uraren oxigeno-kontzentrazioa asko jaisten da, giro hipoxikoa -oxigenorik gabekoa- eutrofizazioaren ondorioetako bat izanik.
Oxigenorik eza horrek bizidun askoren heriotza eragiten du (arrainena, adibidez). Eutrofizazioak epe laburrean ur-ekosistemaren bizia areagotzen badu ere, epe luzean kaltegarria da, bizidun askoren desagerpena bultzatzen duelako. Horregatik mundu mailako arazo ekologiko nagusietako bat bihurtzen ari da (Europan, esaterako, lakuen %53ak eutrofikoak dira)
Bentzeno
Bentzenoa eraztun formako konposatu kimiko organikoa da. Eraztun forman kokatutako 6 karbono atomoz eta haietako bakoitzari lotutako hidrogeno atomo batez osatuta dago. Bere formula molekularra CH da.
Bentzenoa petrolioaren osagaietako bat da, eta oinarrizko petrokimikoetako bat da. Kolorerik gabekoa eta usain gozoa duen likido sukoia da. Industrian etilbentzenoa eta kumenoa bezalako konposatu kimiko astunak eratzeko oinarri gisa erabiltzen da. Oktanaje altukoa denez, gasolinaren osagai garrantzitsua da.
Minbizi sortzailea denez, industriaz kanpo duen erabilera mugatua da.
Jean-Henri Fabre
Jean-Henri Casimir Fabre (Saint-Léons, Aveyron, 1823ko abenduaren 22a - Sérignan-du-Comtat, Vaucluse , 1915eko urriaren 11a) frantses naturalista, entomologoa eta idazlea izan zen, ezaguna humanismoa, letrak eta zientziak uztartuz egin zuen lanagatik. Urte askotan irakasle moduan ere lan egin zuen, abilezia pedagogia aparta erakutsiz. Egun, museo ikusgarri bat dago bere bizitza amaierako urteak eman zituen etxean, "Harmas de Jean-Henri Fabre" izenekoa.
Ostalari (biologia)
Biologian, ostalaria bizkarroia hartzen duen biziduna da. Hitzaren esanahia nahasia da, hizkuntza arruntean ostalaria ostatu hartzen duena baita, ez ostatu ematen duena. Nahasmen hori hitzaren jatorrian dago, latinez "hospes" hitzak bi esanahi kontraesankorrak baititu: ostatu eman zein ostatu hartzen duena.
Parasitismoan ez ezik, komentsalismoan ere ostalari bat dago. Bi espezien arteko azken harreman honetan ostalariaren gain bizi da komentsala, harreman horretatik onura gehien ateratzen dituena; komentsalismoan, baina, ostalariak ez du kalterik jasotzen harreman horretatik.
Parasitismoan, aldiz, bizkarroia ostalariaren gainean bizitzeaz gain kalte eragiten dio ostatu ematen dionari.
Ostalariaren adibide batzuk aipa daitezke:
Soropil
Lorezaintzan, soropila belar espezie batzuek osatzen duten estaldura trinko eta motza da, lorategietan berariaz hazten dena lore eta zuhaixken arteko lurra estaltzeko. Ohikoa da, era berean, soropila futbol, golf eta beste kirol-zelaietan haztea. Soropil naturalak dakarren mantenu lana saihesteko soropil artifiziala ere erabiltzen da.
Klorazio
Klorazioa kloroaren bitartez ura desinfektatzeko prozedura da. Kloroa gas forman erabil daiteke, baina normalean sodio hipokloritoa erabiltzen da, hau da, lixiba, biltegiratu eta dosifikatzeko errazagoa baita. Zenbaitetan beste konposatu kloratu batzuk erabiltzen dira, hala nola kloro dioxidoa edo hipoklorito kaltzikoa. Uraren bitartez transmititzen diren gaixotasunak (esaterako A hepatitisa, tifusa eta kolera) murrizten ditu.
Mangladi
Mangladia habitat mota bat da, batzuetan biomatzat hartzen dena. Habitat mota hau inguru tropikalean dago eta ibaien bokaleetan garatzen da gehien bat, baina baita kostalde eremuetan eta estuarioetan ere. Oso aniztasun biologiko handia garatzen da bertan: moluskuak, arrainak, hegaztiak...
Mangladiak bere osotasunean mangle zuhaitzez osatua daude. Zuhaitz mota honen 54 espezie ezberdin ezagutzen dira 16 familia ezberdinetan sailkatuta. Beraien ezaugarri nagusiena gazitasun handiak eta aldakorrak jasateko eta oxigeno gutxiko uretan bizitzeko gaitasun handia da. Zuhaitz hauek mangladietan sortzen den lokatzean hazten dira.
Mangladietan zenbait eremu ezberdin ditzakegu:
Mangladi eremuetan dauden itsasaldiak ohikoa baino askoz nabarmenagoak dira, beraz ura egunean zehar mangladiaren barnean asko sartzen da eta berriro marea jaisten denean joaten da beraz sortzen den aldaketaren poderioz uretako zein lurreko animaliak bizi dira. Hiru mota ezberdintzen dira:
Ekosistema hau materia organikoaren ekoizpen altuarengatik nabarmentzen da. Ikusi dugun bezala biodibertsitate handia sortzen dute beraz garrantzi ekologiko handia dute. Eta ekonomikoki duten garrantzia ere izugarria da. Izan ere, arrainei eta itsaskiei hazteko leku oso egokia eskaintzen die, eta ondorioz arrantza industria mantendu egiten dute. Bestalde, turismoarentzat gune erakargarritzat jo daiteke. Gainera, kostaldea urak eta haizeak sortzen duen higiduratik babesten du, eta sedimentuak atxikitzen ditu lur finkoaren hedadura handituz.
Mangladiek duten garrantzi handia jakinda ere, mangladien hedadura osoaren % 75 suntsitu egin da azken urteetan.
Berrerabilpen
Berrerabilpena produktu baten lehenengo erabileraren ondorengo erabilpenari deritzo. Produktuak eta materialak berrerabiliz, aurrezteaz gainera, hondakin gutxiago sortzen da, produktu zaharra zaborretara botatzea saihesten baita askotan. Berrerabilpenerako aukera produktua erabili eta gero berriz erabiltzeko moduan egoteagatik (behin eta berriz erabil daitekeen poltsa bat edo alde bakar batetik inprimatuta dauden orriak, adibidez), konpondu ondoren berriz ere erabili ahal izateagatik (elektrotresna bat konpontzen denean, adibidez) nahiz produktuari jatorrian zuen hasierako baliagarritasunaz gainera beste erabilera bat aurkitu zaiolako (maindire zahar baten zatiak trapu moduan erabiltzen direnean, adibidez) sortzen da. Norberak behar ez dituen produktuak bigarren eskuko azoketan salduz nahiz trukatuz nahiz oparituz ere berrerabil daitezke produktuak.
Zabortegi
Zabortegia, zakartegia edo hondakindegia zaborrak uzteko edo lurperatzeko erabiltzen den gunea da. Hondakinak tratatzeko modurik zaharrena da. Historikoki, zabortegiak zaborretatik itzurtzeko modu antolatu arruntena izan da, eta horrela izaten jarraitzen du munduko tokirik gehienetan.
Zabortegi asko ez soilik zaborrak uzteko, haiek kudeatzeko ere erabiltzen dira: zaborrak behin-behinean gorde, trinkotu, lekuz aldatu eta prozesatzeko (bereizketa, tratamendua, birziklapena).
Bi zabortegi mota daude:
Gaur egungo zabortegi tradizionaletara bideratzen da giza talde edo kokagune batek sortutako zaborra. Normalean, hondar organikoak ditu (janaria, esaterako), plastikoak, papera, beira, metalak, pinturak, oihala, pixoihalak, bateriak, eta nahi ez diren objektu eta substantzia ugari.
Materia hondakindegietan deskonposatzeko prozesuan, zaborrean dauden produktu toxikoak arrastatzen dituzten lixibiatuak sortzen dira, eta lurpeko urak kutsatzen dituzte, batzuetan giza kontsumorako eta errekarako erabiltzen direnak.
Hondakin organikoa lurpean deskonposatzea ahalbidetzen denez, oxigenoarekiko esposiziorik gabe, metanogenoek eta beste mikroorganismo batzuek gas kopuru handiak sortzen dituzte, hala nola metanoa, CO2 (berotegi-efektuko gasak) edo gas toxikoak, hala nola bentzenoa, trikloroetilenoa, eta abar, eta horiek berotegi-efektua eta klima-aldaketa globala.
Istripuzko suteetan edo zabortegi horietan sortutako suteetan, atmosferara isurtzen dira produktu kloratuak erretzean. Dioxinak bezalako toxikoak dira batzuk, eta Munduko Osasun Erakundea (MOE) kantzerigenotzat jotzen ditu.
Hondakinetan dauden materialak berreskuratzeko ahaleginak egin diren arren, zabortegiak oraindik ere beharrezkoak dira hondakinak ezabatzeko azpiegitura gisa.
Lehen aipatutako ingurumen-inpaktuak murrizteko, hondakindegiak diseina daitezke, kokatuta dauden ingurunea ez kutsatzeko moduan.
Ildo horretan, zabortegiak iragazgaizteko eta lixibiatuak biltzeko sistemak instalatzeko neurriak hartu behar dira, ura eta lurzorua ez kutsatzeko.
Halaber, hondakindegien inpaktu batzuk prebenitu daitezke materia organikoaren deskonposizioan sortutako biogasa berreskuratzeko sistemen eta oxidazio-sistemen bidez.
Biogas-emisioen eta oso kutsatuta dauden lixibiatuen arazoak desagerrarazteko irtenbide bat tratamendu mekaniko biologikoa da; izan ere, biogasa ezabatzeaz eta lixibiatuak kutsatzeaz gain, nabarmen murrizten da konfinatu beharreko bolumena, eta irabaziak egiteko aukera ematen du, karbono-bonuak ziurtatuz eta merkaturatuz.
Betegarri sanitarioa hondakinen edo zaborraren azken antolaketarako erabiltzen da. Bertan, hainbat neurri hartu nahi dira zaborra tratatzeko beste metodo batek, hala nola tiratokiak, sortutako arazoak murrizteko. Neurri horiek, adibidez, ingurumenaren, ekonomiaren eta gizartearen gaineko eraginaren azterketa zorrotza dira, hasi planifikaziotik eta tokia aukeratzetik eta zabortegiaren bizitza osoan lekua zaindu eta aztertzeraino.
Betegarri sanitario bat eraikitzeko, garrantzitsua da baldintza tekniko egokiak dituen lursaila hautatzea, hala nola topografia, lurpeko uren maila eta zaborra estaltzeko materialaren eskuragarritasuna.
Betegarri sanitario batean, zaborra jarri ahala, makineriarekin trinkotzen da, eta lurrezko geruza batez eta beste material batzuez estaltzen da. Ondoren, 40 cm inguruko lodiera duen lur-geruza batekin estaltzen da, eta horren gainean beste zabor-geruza bat uzten da, eta horrela hurrenez hurren, betelan sanitarioa saturatutzat jo arte.
Ingeniaritza-metodo bat da, hondakin solidoak lurzoruan jartzeko erabiltzen dena. Horrela, ingurumena babesten da, hondakinak geruza txikietan sakabanatuz, ahalik eta bolumen praktiko txikienean trinkotuz eta egun amaieran lurzoruarekin estaliz, ingurumenean izan ditzakeen ondorio kaltegarriak saihestuz.
Hiri-hondakin solidoak kudeatzeko bi betegarri sanitario daude: betegarri deskontrolatuak (leku batzuetan indarrean daude) dira zaharrenak. Arriskua sortzen duten kutsadura da, lixibiazioagatik, ur-geruzetan, ibai edo aintziretan eta lurzoruan. Betelan kontrolatuak aurrerapen handia dira hondakin horien kudeaketan. Bertan, isurketak trinkotu egiten dira eta lurzoru-geruzen artean jartzen dira; haizebideak uzten dira usteltzearen ondorioz sortzen diren gasentzat, eta neurriak hartzen dira lixibiazioak biltzeko eta arazteko.
Gainera, ingurumen-inpaktua minimizatzeko eta Kyotoko Protokoloa ezartzeko, betelan sanitarioek lixibiatuen tratamendua (zaborrak sortutako likidoak), deskonposizio-gasen erreketa (batez ere metanoa), basoberritzeko planak betegarri sanitarioaren eremuan eta usainen kontrola barne hartzen dituzte. Tratamendurik gabeko hondakin konfinatuek ingurumenerako arrisku handia dutenez (irazgaizpenean kalteak denboran zehar), Europan badira hondakinak konfinatu aurretik tratatzea eskatzen duten arauak, ingurumenerako zein giza osasunerako izan dezaketen arriskua ezabatzeko.
Sudan (eskualdea)
Sudan Saharako hegoaldean dagoen eskualde geografikoa da, mendebaldeko Afrikatik ekialdeko Afrikaraino zabaltzen dena. Izena arabierazko "bilād as-sūdān" (بلاد السودان) esalditik dator, euskaraz "beltzen eremua" esan nahi duena. Hala ere, esaldia gaur egun Sudan herrialdea izendatzeko besterik ez dugu erabiltzen, baina herrialde honen mendebaldeko eskualdea baino ez dago barnean.
Sudan 5.000 kilometroko luzera eta ehunka kilometroko zabalera dituen eskualdea da. Afrika guztiz zeharkatzen du: Senegalen hasi, hegoaldeko Mali, Burkina Faso, hegoaldeko Niger eta iparraldeko Nigeria zeharkatzen ditu, hegoaldeko Txad eta mendebaldeko Darfurreraino ailegatzen da.
Eskualdeko iparraldean Sahel dago, Sahararekin eta Etiopiar mendigunearekin mugak dituena (arabieraz "al-Ḥabašah" deitua). Hego mendebaldean mendebaldeko sudandar sabana dago, sabana tropikala dena. Erdialdean Txad aintzira du. Ekialdean ekialdeko sudandar sabana du, Nilo Zuriaren iturria den Suddekin muga duen sabana tropikala dena.
Eskualdeak muga etniko eta linguistiko bat osatzen du, iparraldeko semitar etniak eta hegoaldeko beltzen artekoa. Guztira 60 milioi biztanle inguru ditu, 200 etniatan baino gehiago banaturik. Ekonomia abeltzaintzan oinarrituta dago, sorgo eta arroza ere landuz.
Bainuontzi
Bainuontzia bainatzeko erabiltzen den ontzia da. Bainuontzi moderno gehienak akriliko edo beira-zuntzekoak dira baina badaude burdin edo altzairu esmaltatuzkoak. Normalean bainugelan daude, bai bakarrik bai dutxarekin batera.
Bi motako bainuontziak daude:
Harraparitza
Harraparitza animalia batzuk beste batzuk janez bizitzean datzan espeziearteko harremana da. Banako batek, harrapariak, beste bat, harrapakina akabatzen du, osorik edo haren zati bat jan eta hartaz elikatzeko.
Harraparia eta harrapakinaren kontzeptuak erlatiboak dira, zeren eta organismo bat harraparia izan daiteke, baina era berean beste espezie baten harrapakina.
Bi espezien arteko elkarrekintza biologiko honetan espezie bat kaltetua suertatzen da (harrapakina) eta besteak onura ateratzen du (harraparia).
Garatuak dauden biozenosietan harraparia/harrapakin binomioak oreka bat lortzen du; oreka horrek bi espezien biziraupena ziurtatzen du. Arrazoi batengatik oreka apurtzen bada (esaterako, harraparien gehiegizko kopurua badago, edo harrapakinen populazioa asko jaisten bada) ondorioak oso txarrak dira espezie bientzat.
Harraparitza, lehiarekin batera, hautespen naturalaren eragile oso garrantzitsua da. Izan ere, harrapariek harrapakin ahulenak errazago hiltzen dituzte, eta horrek harrapakinen hautespen naturala eragiten du.
Esan liteke parasitismoa harraparitzaren mota bat dela: bi espezien arteko harreman ekologiko horretan bizkarroia ostalariaren kontura bizi da, nahiz eta gehienetan ez duen ostalaria hiltzen.
Pitosporo
Pitosporo ("Pittosporum tobira") Pittosporaceae familiako espeziea da.
Zuhaixka hau ekialdeko Asian, Ekialdeko Txinako itsasoaren inguruan hain zuzen ere, du jatorria baina gaur egun mundu zabalean aurki daiteke landare apaingarri gisa, batez ere hirietako kutsadurari iraunkorra delako.
Beti berde dagoen zuhaixka bat da eta 10 metrotako altuera eta hiru metrotako zabalera hartu dezake. Kiribiltzen diren hosto obalatuak ditu 10 cm-tako luzera dutenak. Adarren muturrean lore txikiz osaturiko multzoak ditu, oso usaintsuak. Lore bakoitzak zentimetro bateko bost petalo ditu.
Fruituak zurezko oskola dute, hiru kroskotan irekitzen dena eta barruan hazi ilun bat dago erretsinaz estalia.
Hesiak estaltzeko erabiltzen dira eta fruitu eta hosto lehortuak lore zentroak egiteko erabiltzen dira.
Lilipa
Lilipa edo aratuste-lore Amaryllidaceae familiako Narcissus generoko landareen izen arrunta da. Espezie gehienek hegoaldeko Europan dute jatorria, batez ere Mediterraneo inguruan, baina badira jatorria erdialdeko Asian edo Txinan dutenak ere. Urtero aldaera berriak sortzen dira mintegietan, lorategi eta etxeetan apaingarri gisa erabiltzeko.
Euskaraz nartziso izena ere badute, izen bereko greziar mitoan oinarrituta. Izen hori antzinako grezierazko "narkào" (euskaraz: narkotiko) hitzetik eratorria da, landare hauek usain sarkorra dutelako.
Ezki ilauntsu
Ezki ilauntsua edo ezki zilarkara ("Tilia tomentosa") ezkien familiako zuhaitza da.
Hego-ekialdeko Europan eta hego-mendebaldeko Asian jatorria duen espezie hau landare apaingarri moduan zabaldu dute mundu osotik.
Mazpil
Mazpil ("Crataegus azarolus") errosazeoen familiako zuhaitza da.
"C. azarolus"-ek lau azpiespezie edo aldaera ditu:
Herri-sendagintzan erabili dute.
Epifito
Epifitoa (grezieratik: έπί, "epi", «gainean», φυτόν, "phyton", «landarea») beste landare baten gainean, baina hura parasitatu gabe, bizi den landarea da. Raunkjaerren sailkapeneko forma biologikoetako bat da.
Organismo autotrofoak dira, ura eta gatz mineralak airetik, euritik eta, batzuetan, beren inguruan pilatzen diren hondakinetatik, xurgatzen dituztenak. Eskualde epeletan (goroldio, hepatiko, liken eta alga asko) eta tropikaletan (iratze, kaktus, orkidea eta bromelia ugari) bizi dira.
Bakterizida
Bakterizida bakterioak deuseztatu edo hiltzen dituen substantziari deritzo. Bakterizidak antimikrobiano mota bat besterik ez dira.
Esterilizatzeko edota desinfektatzeko erabiltzen diren eragile asko bakterizidak dira. Ohikoenen artean eragile fisikoak daude (beroa, izpi ultramoreak, erradiazio ionizatzailea...), kimikoak (fenolak, alkoholak, metal halogenoak, laugarren mailako amonioa duten konposatuak...), gasak (etileno oxidoa, ozonoa...), etab.
Bakterizidak dira ere lisozima bezalako substantzia naturalak (muki, malko eta listuan dagoena) eta kimioterapian erabiltzen diren antibiotiko batzuk ere. Kontuan hartu behar dira bakterioak hiltzen dituzten antibiotikoak ez direla oso ugariak, ugariagoak izanik bakterioen hazkundea galarazten dutenak (azken hauek bakteriostatikoak dira, baina ez bakterizidak).
Substantzia bakterizida baten eraginkortasuna neurtzeko hainbat teknika erabiltzen dira laborategian. "Inhibizioa eragiteko gutxieneko kontzentrazio"arena (MIC, ingelesez) da erabiliena.
= Ikus, gainera =
Ereite
Ereitea, ereintza edo ereinaldia haziak lurrean edo beste euskarriren batean jartzea da, haziok ernatu eta landare berriak haz daitezen.
Bentos
Ekologian, bentosa (grekoa: βένθος, "itsas hondoa") ur-ekosistemetan (itsasoan, ibaian edo aintziran) hondoari atxikiak eta hondoarekin harremanetan bizi diren organismoen multzoa da. Planktonak eta nektonak, berriz, uretan baina hondoari atxiki gabe bizi diren organismoak dira.
Baldin eta argia hondora iristen bada, bentoseko komunitatean ekoizle primarioak ere egongo dira, fotosintesia gauzatzen dutenak. Baina argirik ez badago (zona afotikoa), organismo guztiak kontsumitzaileak izango dira.
Komunitate bentoniko ekoizleenak eta dibertsitaterik handienekoak, baita mehatxatuenak ere, koral-arrezifeak dira. Bestalde, komunitate bentonikoen etsairik handienetako bat arraste-sareak dira.
Animalia-espezie asko zona bentikoan bizitzeko espezializatuta daude. Adibidez, ekinodermatuen filum osoa (itsas izarrak eta itsas trikuak) espezie bentonikoek osatzen dute. Pleuronectiformes ordenako arrainak ere (mihi-arrainak, platuxak eta kidekoak) bentosean bizitzeko moldatuta daude. Zefalopodoen artean, olagarroak eta txibiak ere bentonikoak dira, eta bibalbioen klasea ere bai. Bentoseko organismo asko, hala nola txirlak eta itsas anemonak, oso gutxi mugitzen dira; beste batzuk, berriz, guztiz finkoak dira, hala nola ostrak, koralak edo koral-algak.
Zenbait organismo bentoniko, hala nola itsas izarrak, ostrak, txirlak, itsas anemonak, ofiuroideoak eta holoturoideoak, janari-iturri dira arrainentzat eta gizakientzat.
Krisantemo
Krisantemo edo urrelili ("Chrysanthemum") Asteraceae familiako genero baten izen arrunta da. Jatorriz, Asiakoa eta Europaren ipar-ekialdekoa da.
"Chrysanthemum" generoko espezieak landare hostoiraunkorrak dira. 50-150 cm-ko garaiera izatera heltzen dira. Hosto gingildunak eta lore-buru handiak izaten dituzte. Loreak zuriak, horiak eta arrosa kolorekoak izan ohi dira. Berez, egun-argia mozten hasten denean ematen dute lorea, hau da, ipar hemisferioan, azaroan, eta, hego-hemisferioan, aldiz, apirila-ekainean; gaur egun, ordea, urte osoan lorarazten dituzte helburu komertzialetarako.
Lineok jarri zion izena, grezierako "chrysos" (urrezko) eta "anthemon" (lorea) hitzak elkartuta. Euskaraz, hain zuzen, "krisantemo" edo "urrelili" deritzo "Chrysanthemum" generoko landare-espezie arruntari.
Txinan landatu zituzten lehenbizikoz "Chrysanthemum" generoko espezieak, K.a. XV. mendean, hain zuzen ere. Txinako eta Asiaren ekialdeko artean, lau lore nobletako bat da, orkidea, banbu eta haran-lorearekin batera. Uste da VIII. mendean eraman zituztela "Chrysanthemum" generoko landareak Japoniara. Nolanahi ere, Japoniako Inperioko zigilua irudikatzeko hautatu zuen enperadoreak, eta Japoniako lore nazionala da, gaur egun. Europara XVII. mendean ekarri zuten.
Asiako zenbait lekutan, urrelilien lore zuri eta horiak erabiltzen dituzte edari gozo bat egiteko: krisantemo-tea. Maiz edaten dute gosaltzeko, eta medikuntzan ere erabiltzen da, gripea sendatzeko, adibidez.
"Chrysanthemum" generoaren barnean, berrogeita hiru espezie onartzen dira:
Basa arrosa
Astoarrosa ("Rosa canina"), arkakarats izenaz ere ezaguna,
Rosaceae familiako zuhaixka arantzadun bizikor bat da, jatorriz Europakoa, Afrikako ipar-mendebaldekoa eta Asiako mendebaldekoa. Bertako basarrosa bat da, hau da, mendian edo basoan berez hazten den arrosa. Gaur egun, Amerikara ere hedatu da. Izen zientifikoa arantzen itxuragatik eman zitzaion, zakurren (kanidoen) letaginen antza duelako. Euskaraz, "larrarrosa" eta "basarrosa" ere deritzo.
Bi metrorainoko altuera lor dezake, eta zurtoin dilindariak ditu, berdeak, arantza txiki, gogor eta gakodunez beteak. Hostoak 5-7 foliolo horzdun obalez osatuta daude.
Loreak arrosaxkak edo zuriak dira, 4-6 cm-ko diametrokoak, bost petaloz osatuak eta bakartuak edo korinbotan multzokatuak.
Fruitua, "arkakarats" ere deritzona, oboidea da, kolorez gorribizia, 1,5-2 cm-koa, eta C bitaminatan aberatsa. Marmelada egiteko erabiltzen da, baita infusioan hartzeko ere.
Maiatzetik uztailera bitartean loratzen da, eta fruitua uda-amaieran edo udazken-hasieran ematen du.
"Rosa canina"ren subespezieak:
Errege-kobra
Errege-kobra ("Ophiophagus hannah") Elapidae familiako suge bat da. Suge pozoitsurik handiena da; 5 metroko luzera har dezake. Batez ere, sugeak jaten ditu: "Ophiophagus" genero-izenak "suge-jale" esan nahi du. Asiako hego-ekialdean bizi da.
Kolorez, arrea edo oliba-kolorekoa izan ohi da, eta, batzuetan, horixka. Sabelaldean gune argiak izaten ditu, eta buruko ezkaten ertza beltza da. Batez beste, 3,5 eta 4 m bitarteko luzera du. Pisuari dagokionez, 4,5 m inguruko espezimen batek 12 kg inguru pisatzen du. Oso erasokorra izaten da xaxatuz gero, baina, bestela, gizakiarengandik ihes egiten du.
Suge-espezie bakarra da habia egiten duena arrautzak erruteko. Isatsarekin adaxkak eta belarrak bilduz osatzen du habia.
Gainerako elapidoek bezala, errege-kobrak letagin ildodunak ditu, eta pozoi neurotoxiko ahaltsua du.
Garezurra diapsidoa da; lehen ornoa kondilo okzipital bakar batez giltzatzen da, eta horrek mugikortasun handia ematen dio. Beheko barailaren bi erdien lotunea oso malgua da, eta, horri esker, buruaren ohiko lodiera baino handiagoak diren harrapakinak irents ditzake.
Estepa pontikoa
Estepa pontikoa ekogune paleartikoko ekoeskualde bat da, WWFk definitua eta Ekialdeko Europatik Itsaso Beltzaren iparraldetik eta Kaukasotik Errusia eta Kazakhstan arteko mugaraino hedatzen dena, Ural mendien hegoaldean.
Bulgariako ipar-ekialdeko muturrean, Errumaniako hego-ekialdean, Moldavia ekialdean, Ukraina hegoaldean, europar Errusiaren hegoaldea eta Kazakhstan ipar-mendebaldearen artean 994.000 kilometro karratuko hedadura hartzen duen larrezko ekoeskualde bat da.
Bertako ugaztun bereizgarriak marmotak, otsoak eta saiga antilopeak dira.
Estepa hau arrisku kritiko egoeran dago.
Permakultura
Permakultura gizakiok lurrean kokatzeko sistema jasangarria eta harmonikoa da, inguruan integratzeko modu egokia kontsumismotik kanpo eta naturaren baliabideak gordetzen. Permakultura hitza ingelesetik dator, "permaculture", eta bi hitzen arteko kontrakzioa da: permanent eta culture, hau da, kultura (eta nekazaritza) iraunkorra. Permakulturak, izadian behatutako patroiak jarraituz, giza-habitat iraunkorrak sortu nahi ditu. Diseinu ekologikoa, ingeniaritza ekologikoa eta ingurumen diseinua konbinatzen ditu nekazaritza eredu berri bat sortzeko.
Hiru dira David Holmgrenen arabera permakulturaren oinarriak:
Permakulturaren erantzuna normalean erantzun osoa da eta, horregatik, ekoherrixken ideia oso lotuta dago haren filosofiaz.
Permakulturak zientzia eta diziplina desberdinetatik jaso ditu bere oinarriak eta planteamenduak:
1929an Joseph Russell Smithek "Tree Crops: A permanent agriculture" liburua argitaratu zuen. Lan horretan bere zuhaitzekin izandako esperientzia jaso zuen. Haren ustez mundua elkar lotutako sistema konplexu bat zen. Liburu horretan zuhaitz eta laborantza arteko konbinaketa proposatu zuen, zuhaitz azpian landareak lantzeko aukera. Mende bereko hirugarren hamarkadan Japonian Toyohiko Kagawa-k proposamena praktikara eraman zuen. Hauek izan ziren permakulturaren hastapenak.
Aurrekari horiekin, XX.mendeko 70ko hamarkadan, Australian, bi ekologista, Bill Mollison eta David Holmgren, bigarren mundu gerra ondorengo nekazal sistema berriak oso agresiboak zirela konturaru ziren. Urte horietan nekazal ustiapenak ikuspuntu industrial batetik planteatzen ziren eta lurren etorkizuna ez zen kontutan hartzen. Bi ikerlari hauen ustez ekoizpen sistema horiek urak eta lurrak pozointzen ari ziren eta lurra bera txirotzen ari zen; bestetik biodibertsitatea bera arriskuan jartzen zuen plantemendu horrek. Ausnarketa eta Tasmanian egindako esperientzia horien ondorioz, 1978an, "Permaculture One" liburua argitaratu zuten. Liburuak arrakasta handia izan zuen. Ondoren, aldizkari bat argitaratu zuten, "The International Permaculture Magazine", eta laster eztabaida Australia osoan zabaldu zen. Permakultura habitat sustengarriak sortzeko tresna moduan ikusi egin zen. Hasierako arrakasta honen ondoren liburu gehiago etorri ziren eta permakulturaren oinarriak mundu osoan zabaldu ziren; denbora laburrean ehun estatutan permakultura taldeak sortu ziren.
Mandamendu izango balira bezala permakultura 12 hastapen ditu. Hona hemen guztiak banan-banan:
Zaldun-ziza orrihori
Zaldun-ziza orrihori edo zaldun perretxikoa ("Tricholoma equestre", lehen baita "Tricholoma flavovirens") "Tricholomataceae" familiako onddo bat da, lehen asko jaten zena baina gaur egun pozoitsutzat hartua dagoena. Aski arrunta da pinudietan.
Kapela: 4 eta 10 cm arteko diametrokoa. Ganbila gero apurtxo bat lautua, uhindua, titi txiki batekin, askotan erdian ondoratuta. Ertza bihurritua. Azal likatsu xamarra eguraldi hezearekin, lehorra eta distiratsua sikuarekin, sufre-hori kolorekoa, eta, erditik aurrera, kolore marroi-hori ezkata ilun samar batzuekin zikinduaz doa.
Orriak: Nahiko estu eta eskotatuak, hauskorrak, desberdinak, orritxoak tartekatuta, sufre-hori kolorekoak.
Orri eskotatuak: Oinera iritsi baino lehentxeago eskote txiki bat duten orriak.
Hanka: Nahiko mehea, erabat horia, lihazki arre bereziekin.
Haragia: Hauskorra eta zuria, pixka bat horiz tindatua, zapore atsegina eta irinaren usain apur batekin.
Etimologia: latinezko "equestris" = zaldunak edo nobleak. "Tricholomma equestris" delakoari dagokionez, zaldunek estimatzen zuten perretxiko bat zela esan nahi du. "Tricholoma" grekotik dator, ilea, txirikorda, lumatxarekin tolesturan zehar, nahiz eta espezie gutxi batzuek baino ez dituzten iledun kapelak.
Tradizioz jangarri bikaintzat hartzen zen, Europan asko kontsumitu izan da, batez ere Frantzian, eta gaur egun rabdomiolisiak eragindako heriotza eragiten du.
Oso erraza da liburu eta gida mikologiko ez oso zaharretan, jangarri bikain bezala aurkitzea eta une honetan toxiko edo hilgarri gisa katalogatzen da. Zergatik? 90 hamarkadan pozoitze kasu batzuk gertatu ziren Frantzian, "rabdomiolisis" kasuak ziren (giarretako ehunei erasatzen dien lesio bat da). Hainbat pertsona intoxikatu ziren onddo honen kontsumo masibo eta jarraituaren ondorioz. 11 intoxikatuetatik 3 hil egin ziren. Laborategian egindako ondorengo analisien arabera, perretxiko hau kontsumitzeak gaixotasun hori eragin dezake. Hala ere, kontsumitzaileen genetikak eragin handia izan dezakeela zehaztu zuten. Baita gehiegizko kontsumoak ere, ugaria eta errepikakorra denean denbora luzean.
Zaldunen perretxiko honen izena, garai batean, Frantziako hego-mendebaldean, perretxiko hau jatea debekatuta zegoelako morroientzat, eta zaldunentzat bakarrik zegoelako baimendua. Morroiek "Boletus bovinus" jan zezaketeen, kalitate txikikoa jangarri gisa.
"Tricholoma auratum"-arekin, baina sendoagoa eta likatsuagoa da. Gainera Tricholoma auratum-aren kapelaren erdian arre-laranjatik arre-gorrirako kolorea du, eta hankaren goialdea zurixka da, hori ez da gertatzen "Tricholoma equestre"-an. Hiri gasaren usaineko "Tricholoma sulphureum"-arekin ere bai.
Udan eta udazkenean aurkitzen da lurzoru hareatsuko pinu-basoetan, batez ere itsas pinuen azpian ("Pinus pinaster").
Banaketa eremua: Ipar Amerika, Europa, Ipar Afrika, Erdialdeko Amerika, Iparraldeko Asia.
Joseph Banks
Sir Joseph Banks, 1. Baroia (1743ko otsailaren 24a/otsailaren 13a, 30 Argyll Street, Londres – 1820ko ekainaren 19a, Londres) ingeles naturalista, botanikoa eta esploratzailea izan zen, izadi-jakintzen zaindaria ere bada.
Londres hiriko sendi aberats bateko kidea izan zen, William eta Sarah Batesen semea zen. Eton College ikastetxean Constantine John Phipps militar eta esploratzailearekin batera ikasi zuen. 1760an, jada Oxfordeko Unibertsitatean botanikarekiko jakin-mina piztu zitzaion. Natur Zientzietako Lineoren iraultzaren ondorengo hamarkadetan zehar Banksek bere aitaren diru ondarea jaso eta haren bidez egun osoz botanikan buru-belarri jardun zuen. Lasterrarera Lineoaren sailkapenari atxikiriko Ternua eta Labradorreko landareen deskribapena burutu ostean zientzia munduan ezagun bilakatu zen.
James Cook kapitainaren lehenbiziko bidaian esku hartu zuen (1768–1771), Mendebaldean eukalipto, akazia, mimosa sartu zituen, eta bere omenez Banksia izeneko landare generoa sailkapena sortu zen. 1789ko William Bligh kapitainaren espedizioan ere parte hartu zuen; espedizio hori "HMS Bounty" ontziko matxinada ospetsuan amaitu zen.
Lezkadi
Lezkadiak ureztatzen diren lur habitak dira; besteak beste, ibai ertzetan, aintziretan, estuarioetan, zingiretan... Lezka, ("Phragmites australis") inguru horien landare ugariena izaten da baina ez bakarra. Berez, lezkadiak ur lamina bat dagoen inguruetan agertzen dira baina denboraz, sendimentoen metaketen ondorioz, ura gutxiten dute eta lur maila igotzen da horrela beste espezien konolizazioari atea irekiz. Denboraz lezkadiak basoez aldatzen dira. Lehorrean hori izaten da sarritan aintziren amaiera. Lezkadiak ur-depuratzaile onak dira eta Hondakin-uren tratamenduan, hau da, arazketa prozesu naturalean erabili izan dira.
Tokien arabera agertzen diren espezieak oso desberdinak dira.
Hezeguneen atzerapenak horrelako habitat gutxitzea ekarri du. Nahiz eta Euskal Herri osoan agertu, askotan oso zabalera gutxiko eremuetan ikus daiteke. Bebestutako inguruetan bakarrik ikus daiteke oraindik oraindi begetazio trikoa moduan, esaterako Pitillasko aintziran (Nafarroan), Jaitzubian (Gipuzkoan), Muriskot aintziran (Lapurdi)...
Luizi
Luizia edo lurtadura inklinaturiko lur gune baten higidura da, harrien erorketa eta lurzoruaren irristaketarekin batera, inguruko dinamikak edo urak sorrarazitako bigunketak eraginda. Historian zehar milaka hildako eragin dituzten luiziak gertatu dira. Hondamen natural larriak izan daitezkeela eta, prebentzioa garrantzitsua da horien arriskua mugatzeko, hala nola gune arriskutsuetan eraikuntza baztertuz, higaduraren aurkako neurriak hartuz, beharrezkoak diren azpiegitura lanak burutuz eta luiziak izan daitezkeen guneak identifikatuz eta horien jarraipena
Plataforma kontinental
Plataforma kontinentala murgildutako bloke kontinentala da, itsasbeherako marratik ezponda kontinentaleraino doana. Sakonera gutxiko eremuetan erraz froga daitekeen bezala, itsas mailaz gora –urgainean– dauden lurrek itsas mailaz behera –urpean– dute segida. Urgainean dauden lurren ondo-ondoko urpeko eremu horri plataforma kontinentala esaten zaio.
Plataformako maldak 1° eta 6° bitarteko gradiantea izan ohi du: handiagoa failez hautsitako itsasertzetan eta txikiagoa, berriz, delta handietan eta itsasertz egonkorretan; kontinente plataforma bat-batean amaitzen da ertz batean, malda handi bat hasten den lekuan. Plataformak kilometro gutxi batzuetako eta 300 kilometro baino gehiagoko zabalera ere izan dezake kontinenteen inguruan; batez besteko zabalera, baina, 80 kilometrokoa du; sakonera, berriz, 50 eta 550 metro bitartekoa: 130 metro, batez beste.
Kontinente plataformak Lur osoko gainaldearen %6 hartzen du, eta ozeano hondoaren %7,5. Azken hamarraldietan, hidrokarburo hobiak direla, arrantza lekuak direla, e.a., kontinente plataformak garrantzi handia izan du geologian eta ekonomian.
Plataformak, bestalde, aurreko geologia aldietako itsaso epikontinentalak –ondoko lur behereak hartu zituzten itsaso sakonera gutxikoak– nolakoak izan ziren aztertzeko balio dute.
Kontinente plataformaren muga edo ertzaz harago lurrak beherantz egiten du eta 3° eta 6° bitarteko malda handi bat hasten da, 2.500 metro inguru sakona. Kontinenteko ur lasterrek harrotzen dituzten eta bestela labaintzen diren sedimentuak ezponda barrenean pilatzen dira detritus konotan. Horrek guztiak sortzen du malda, kontinente goragunea edo glazisa.
Ordoki abisalaren hondora zenbat eta gehiago hurbildu, orduan eta malda txikiagoa izaten du delako glazis horrek. Glazisak 200 eta 500 kilometro bitarteko zabalera izan dezake, eta ozeano arroa ukitzen daukan muturreko ertza 4.000-5.000 metro barren egon daiteke.
Kontinente bazterra –kontinente plataforma eta ezponda hartzen dituen topografia elementua– bi motatakoa izan daiteke: Atlantikoa eta Ozeano Barekoa. Atlantiko motako kontinente bazterrak izen bereko ozeanoaren itsasbazter gehiena hartzen du.
Ozeano Bareko kontinente bazterrak –lurrikara asko izaten ditu– uharte arkuak izatea du ezaugarri berezia: uharte arkuak sumendi jatorriko uharte kateak dira, eta baztertutako sakongune batek, barne itsaso batek estaltzen duela, bereizten ditu kostaldetik. Uharte kate horiek ez dira denak berdinak: kilometro koadro bat ere ez dute batzuek eta ehundaka kilometro koadro, berriz, beste batzuek, Ginea Berriak, Sumatrak, Javak, Luzonek eta Hokkaidok, adibidez.
Toki batzuetan, Ipar itsasoan, adibidez, Irlandak eta Ingalaterrak Frantziarekin eta Danimarkarekin bat egiten duten lekuan, oso zabala da. Asiaren hego-ekialdean Java, Sumatra eta Borneoko uharteak bat eginda daude kontinentearekin.
Bering itsasoaren iparraldean kontinente plataformak 1.400 kilometroko zabalera du eta Asia eta Ipar Amerika batzen ditu. Kanada aldean Hudson badia osoa eta Artikoko uharteen arteko itsasarteak hartzen ditu plataformak. Hego Amerikan oso zabala da Rio de la Plataren bokala eta Suaren Lurraldea bitartean, Malvina uharteak barne.
Errusiaren iparraldean ere oso zabala da, 800 kilometro, batez beste. Mediterraneo itsasoan, berriz, estua, Tuniziako ekialdeko kostan izan ezik, Adriatiko itsasoan, Valentziako golkoan, eta Ebro eta Rodano ibaien deltetan.
Zabor organiko
Zabor organikoa gizakiak bere elikaduraren eta bestelako jardueren ondorioz sorrarazten dituen hondakin begetal eta animaliazkoak dira, biodegradarria izateko gaitasuna duena. Elikaduraren ondorioz, barazki eta fruitu hondarrak, haragi hondarrak eta hezurrak biltzen dira zabor organikoan. Industria eta merkataritzako zenbait jarduerek ere zabor organikoa sorrarazten dute. Zabor organikoa modu egokian tratatuz, konposta ekoizten da. Biogasa ekoizteko ere erabil daiteke.
Hondakinak itsasoan
Hondakinak itsasoan giza jarduerak itsasoan utzitako hondakin solidoen multzoa dira. Hondakin hauek itsasora zuzenean botatakoak edo ibaietatik etorritakoak izan daitezke. Itsasoko korronteak direla eta, hondakin hauen arazoa globala da eta kutsadura eragiteaz gainera, itsasoko animalientzako arriskutsua da: animalia asko askotan abandonatu edo puskatutako arrantza-sareetan harrapaturik geratzen dira eta itsasora botatako plastikoen hondarrak jaten dituzte eta sarri hil ere egiten dira horren ondorioz.
Estolda
Estolda herri edo hiri bateko ur zikin eta euri-urak jasotzeko lurpeko kanala edo hodia da. Estoldek ez dute bakarrik lan egiten baizik eta estolda-sare bat osatuz, estolderia izenekoa, presio atmosferikoaren bitartez ibiltzen dena.
Edateko ur-sarearekin batera, estolda-sarea ezinbestekoa da herrialde garatuetan.
Hondakinen kudeaketa
Hondakinen kudeaketa, zaborraren garraioa eta bilketa burutu ondoren, hauen tratamendua era egokian egitea helburu duten jarduera eta prozesu guztien multzoa da. Ingurumena zaindu eta giza jardueren jasangarritasuna bermatzea zein herritarren bizi kalitatea egokia izatea dira jarraian aipatuko diren jarduera multzo honen helburuak. Termino honek prozesu guztiaren atal oro hartzen ditu bere baitan, hondakinak biltzen den momentutik honen berreskurapen, balorizazio edo eliminazioraino.
Edozein giza jardueren ondorioz sorturiko hondakinak hartzen dituzte bere baitan prozesu hauek: lehengaien erauzketan zehar, lehengaien eraldaketan, tarteko eta amaierako produktuetatik, azken produktuen kontsumoa edo beste giza jarduera batzuetan, udal jardueretan (etxebizitza, instituzionalak, merkataritza), nekazal jardueretan edo jarduera sozialetan (osasuna zaintzea, etxeko hondakin arriskutsuak, lokatzak) sortzen diren elementuak dira tratatu beharrekoak.
Hondakin mota bakoitzari aplikatu beharreko prozesua desberdina izango da, honen ezaugarri fisiko zein kimiko edo bereiztasun mailaren arabera. Hala ere guztien helburua bera da, materialak berrerabiltzea posible den heinean edo bestela hauek baliatuz energia lortzea. Aplikaturiko prozesu desberdinen bidez, ezaugarri fisiko, kimiko edo biologikoak aldatuko dira hondakinetan, beti ere honako helburu hauek lortzeko: sustantzia toxikoak kentzea, lehengaiak berreskuratzea, energia iturritzat erabiltzeko prestatzea edo zabortegietan era egokian uzteko prestatzea.
Hondakin mota bakoitzari aplikatu beharreko prozesu teorikoak:
Aplikatu daitekeen lehenengo prozesua da, eta zabor gisa botariko elementu berrerabilgarriak hartzen ditu bere baitan. Gerora berriro erabiliak izan daitezen prestatzean datza eta ez zaie inongo transformaziorik aplikatzen elementuei. Bere egoera ona izateagatik, konpondu eta garbitzearekin soilik balorizatu daitezkeen elementuak tratatzen dira. 
Hondakinak berrerabili ezin daitezkenean, aldiz, beste zenbait prozesu jasaten dituzte, horretarako funtsezkoa izago da mota desberdinetako zaborrak sailkatuak izatea bakoitzari dagokion tratamendu egokia aplikatzeko. Materialen sailkapena herritarrak zaborrontzi desberdinen bidez edo sailkatze plantetan egin daiteke. Sailkatze instalakuntzen funtzioa ezinbestekoa da sarri balorizatu daitezkeen elementuak bereizten baitira bertan prozesu automatiko eta eskuzkoen bitartez. Normalean tratamentu guztien hasiera izan ohi da honakoa eta hemendik adar desberdinak hartuz banatu diren material desberdinek tratamendu egokia jasotzea ahalbidetzen da.
Era egokian sailkaturiko elementuek honako prozesu hauek jarraitzen dituzte:
Hondakinen kudeaketaren azkenengo atala da zabortegiko depositua eta beste tratamendurik aplikatu ezin denean edo materialak baloratzea ezinezkoa denean egiten da. Material hauen ezaugarriei dagokien zabortegira bideratzen dira hauek, eta bertan eliminatuak izango dira. Planta desberdinak bereiziko dira jasoko dituzten zaborren arabera, eta hauek lurrazpikoak edo gainazalekoak izan daitezke inguruko ur, aire edo lurren kutsatzea eragozteko.
Hondakinekin lan egiten duten enpresen jardueraren kontrola mixtoa da: zati batean, tokian tokiko jaurlaritzen esku dago, eta beste batean enpresak berak eramaten du.
EAE-ren kasuan, Eusko Jaurlaritzaren inspektoreek bisita periodikoak egiten dituzte: 2019an, 8 inspektorek zuten 350 enpresaren jarduna kontrolatzeko ardura. Auditoria hauetan, 2008tik 2020ra 13 isun ezarri ziren, 707.001 eurotakoak guztira.
Praktikan, goian aipatutako tratamendu teorikoak ez dira beti aplikatu izan. Honek ekarritako arazoak ageri-agerian geratu ziren 2020ko otsailean gertatutako Zaldibarko zabortegiaren hondamendian.
Zaldibarko hondamendiak arazo logistiko handia ekarri zuen:
Verter Recyclingen faltan, beraz, hondakinen kokapenarekin arazo bikoitza sortu zen:
Istripua gertatu eta lehen egunetan, nahasmena zen nagusi. Espekulazio handia izan zen, informazio faltsuak ere bai, eta baieztapen/ezeztapen ugari. Besteak beste:
Otsailaren 24ean, Jaurlaritzak zabortegi pribatu eta publikoek aurrerantzean sortutako hondakin berriak hartu beharko zituztela seinalatu zuen (borondatez ez bazen, derrigortzeko aukera baztertu barik). Horren harira, zabortegi publikoen artean kontsulta-erronda bat egin zuen, aurrerantzean sortutako hondakinei (ez jada Verterren zeudenak) kokapena bilatzeko. Zabortegi bakoitzari zenbat hondakin eta zein motatakoak hartzeko ahalmena-kalkulatzeko eskatu zitzaion: Erantzunak:
Otsailaren 29rako, enpresa asko hondakinak lantegian bertan pilatzen ari ziren, inora eraman ezinda.
Martxoan 3an, Gipuzkoako Foru Aldundiko Ingurumen Diputatu Jose Ignacio Asensiok adierazi zuen Zaldibarrera bideratzen ziren hondakinen zati bat Gipuzkoan hartzeko moduan zeudela, kantitatea zehaztu barik.
Martxoaren 4ean, Arriolak, Eusko Jaurlaritzako Ingurumen Saileko buru bezala, agindua eman zuen aldi baterako neurriak ezarriz, zabortegiei EAE-n urtero hartzen ziren 2.500.000 tona industria-hondakin harrerazteko. Otsailaren 24ean eginiko galderaren erantzunak jasota, zabortegi guztien artean 440.000 tona hondakin hartzeko moduan zeudela ebatzi zen; beste 410.000 tona gelditzen ziren destinu gabe; halere, hauetatik zati bat balorizatu ezkero, zabortegietara bideratutako zatia 250.000 bat tonatakoa izan zitekeela ikusi zen. Horregatik, balorizazio-plantei ahal beste hondakin hartzeko (EAE-koak lehenetsiz) eta hondakin-ekoizle ziren enpresei hondakinak ahal zutenik eta portzentai handiena balorizatzeko derrigorra ezarri zitzaien. Neurri hauek urtebeterako iragarri ziren, eta EAE-ko zabortegi guztiei agindu zien, "ahalik eta kantitate handiena" hartzeko, hondakinok "orain arte zein zabortegitara eraman diren kontuan hartu gabe". Plan honen arabera, araztegietako lokatzak adibidez zabortegietara botatzea debekatu zen, %100ean balorizatzeko modukoak direlako; eta papertegietako lokatzei, berriz, beste soluzio bat bilatzea eskatu zitzaion industriari, zabortegietara eramateko aukerak murriztuz; berdin fundizioko hare eta finen kasuan, eta automobilgintzako hondakinetan. Ekologisten aldetik, gogoratu zuten erraustu baino lehen hondakin hauek konpostatzeko eta birziklatzeko aukera baliatu behar dela gogoratu zuen, modu horretan aire-kutsadura ekidinez.
Apirilean, Jaurlaritzak baimena eman zuen Azkoitian zabortegi berri bat eraikitzeko. Esleipena Larke 360 izeneko enpresari eman zitzaion, urtero 200.000 tona hondakin hartuko zuen 36.000 metro koadroko lur eremu bat ustiatzeko. Proiektu honek kritika gogorrak jaso zituen, informazio publiko faltarengatik eta ekonomia zirkularraren helburuekin bat ez etortzeagatik.
Zaldibarkoa gertatu eta egun gutxira,
Otsailaren 20an, Iñaki Garcinuño, Cebek Bizkaiko patronalaren lehendakariak, Jaurlaritzari "lehen bait lehen Zaldibarko zabortegiari alternatiba bat" Euskal Herrian aurkitzeko eskatu zion, euskal industria ereduak zabortegiekiko zuen dependentzia handia agerian utziz. Gainera, beste zabortegi pribatuek Zaldibarko hondamendiaren ostean prezioak altxatu izana ez zuen gaizki ikusi, "hori sektore guztietan gertatzen delako, ez bakarrik zaborraren munduan. Merkatu naturalaren parte da".
Zaborraren sektorearen enpresarien aldetik:
Otsailaren 27an, Eduardo Zubiaurre Confebask patronalaren lehendakariari Arriolak aipatutako eko-zergari buruzko iritzia galdetu zioten; honek erantzun zuen hori baino garrantzitsuagoa zela epe motzean industrian sortzen ari zen hondakinei irteera ematea, "bestela herri honetako enpresa-sarea geldituko da-eta". Deklarazio honen ostean, Jaurlaritzaren Ingurumen Sailak prentsa oharra kaleratu zuen, epe motzeko soluzio horren bila kolaboratuko dutela, baina "industria-hondakinen kudeaketa haiek sortzen dituztenen erantzukizun ukaezina zela" gogoratuz.
Gainera, Administrazioan (bereziki EAEkoan) hobetu beharreko zenbait arlo agerian geratu ziren.
Larrialdien kudeaketan:
Hondakinen kudeaketan:
Iñaki Arriola Jaurlaritzako Ingurumen Sailburuak berak aitortu zuen:
Zabortegiak enpresa pribatuen esku egotearen ondoriozko zenbait arazo seinalatu ziren, gehienak zerbitzu publikoaren aldean errentagarritasuna lehenestearekin lotuak:
Erreferentzia bezala, zabortegiek kobratzen duten prezioa hondakin motaren arabera (Zamorako tarifak):
Hauen aldean, Verter Recyclingek prezio oso merkeak eskaintzen zituen (bataz beste 16 euro/tonako; Arabako zabortegi publikoak berriz, 38 euro/tonako); horren eraginez, enpresa batzuek hondakinak oso urrunetik bidaltzen zizkieten, nahiz eta inguruan beste zabortegiak izan.
Nabarmendu behar da, baita ere, zabortegi batzuk publikoak izan arren, Espainian oso arraroa dela hondakinen ziklo osoa (jaso, banatu, birziklatu...) Administrazio publikoak kontrolatzea. Normalena, kate honen mailaren batean hondakinak enpresa pribatuen esku egotea izaten da.
Verter Recycling bezalako enpresen kontrol falta Jaurlaritzak 2000 urtean enpresa arriskutsuen "tutoretza" bertan behera utzi izanakin lotu zen; orduko Industria Sailburu Josu Jon Imazen ekimenez bultzatutako neurri honek promozio industriala zuen helburu, eta inspekzioen intentsitatea gutxitu zuen, superbisioa eta txostenak jaulkitzea enpresaren gain utziz. Ekimen hau Europan norabide berean hartutako neurriekin bat zetorren.
Arlo sindikaletik arazo bat seinalatu da: zabortegien eta birziklajearen arloan diharduten enpresa handien egiturak sindikatuen kontrola eragozten dute: askotan UTE motakoak dira (unean uneko elkartzeak), iraupen gutxikoak, azpikontratak ohikoak dira... hau langileen baldintzen kaltetan izaten da (sindikatuen presentzia eraginkorra dagoenean, prebentzio ordezkariak produkzioa geldiarazteko eskumena du, langileen arriskua badago).
Zallako zabortegiaren aurka sortutako mugimendu politikoak bildutako informazioaren arabera, zabortegien negozioan "modus operandi" amankomun bat detektatu izan da: herri txikietan kokatzea (aurre egiteko baliabide gutxi dituzten udaletan, alegia), hauteskundeak baino lehenago, tramitazio azkarren bidez, esposizio publikora atera gabe, arduradun politiko eta enpresarien arteko konplizitatearekin, kontrol eskasarekin...
Administrazioan hobetu beharreko zenbait hutsune seinalatu ziren:
Kontuan hartu behar da, 2018 arte, Espaina munduan 9.garrena zela zaborrak atzerrira esportatzen zuten herrialdeen artean. Urte horretan Txina, Indonesia, Malasia eta Filipinak planto egin zuten, 1. Munduko herrialdeek zaborra nahastean bidaltzen ziotelako, %20 soilik birziklatzeko aukerarekin, eta gainontzeko %80 erre edo lurperatu beharra zutelako. Filipinak kontainerrak bueltan bidali zizkion Espainiari, eta urte horretatik aurrera plastikoak ez ziren atzerrira bidali, Verter bezalako zabortegietara bideratuz.
Zaldibarko hondamendiak gizarteak lehendik jakinekoa zen norabidean sakondu beharraren premia azpimarratu zuen: eredu sozioekonomikoa birplanteatzea, sortutako hondakin kopurua gutxitzea, birziklapena handitzea -erraustegien eta zabortegien beharra minimora jaitsiz-, kontsumoaren eta hazkundearen kultura gainditzea, bizimodu jasangarria garatzea Zaldibarren gertatutako hondamendia berriro ez errepikatzeko.
Halere, Zaldibarko hondamena gertatu eta hurrengo hilean, Eusko Jaurlaritzak hainbat hondakini beste bide bat emateko agindua eman zuen: zehazki paper industriarekin lotutako 102.500 tona hondakin erraustegietan erretzea, eta altzairugintzako zepa zuri eta beltzak zementeretan hormigoiarekin nahastea.
Zaldibarkoak, baita ere, atzerriko zabortegietako kontrol faltaren gainean fokua ezarri zuen, zenbait aurrekari gogoratuz (Bens 1996, Seseña 2016,) eta antzeko kasuak gertatzeko beldurra piztuz, hala nola Abanilla (Murtzia), Onda (Castelló), Miramontes (Coruña) edo Rubí (Bartzelona). Lan istripu eta prebentzio akats izaerari buruz, berriz, Brumadinhon (Brasil) 2019an izandako hondamendiarekin parekotasunak aurkitu zaizkio.
Hammeren lurmuturra
Hammeren edo Hammerknuden Danimarkako Bornholm uhartearen iparraldeko puntan dagoen lurmutur eta naturagune babestua da. Sæne Bugt badia babesten du eta 26 metrotako altuera dute itsaslabarrak ditu.
Hammerknuden izenak "mailu itxurako granitozko harkaitza" esan nahi du euskaraz.
Hammeren lurmuturraz gain beste elementu geografiko batzuk ere babesturik daude, hala nola Bornholm uharteko aintzirarik handiena den Hammersø eta 84 metroko garaieradun Stejlebjerg muinoa ere bai.
Ibilbide ugari prestatu dituzte erreserban, guztiek Sandvig eta Hammershus Slo lotzen dituztenak.
Biomak Euskal Herrian
Biomak Euskal Herrian Euskal lurraldean egun dauzkagun antzeko ezaugarri ekologikoak eta klimatikoak dauzkaten area geografikoak dira.
Bertako biomak gure baldintza klimatiko eta ekologikoen aniztasunaren ondorio dira. Euskal Herria txikia bada ere (20.894 km baino ez ditu), orografiaren, klimaren eta gizakiaren eraginaren ondorioz, bioma ugari aurki ditzakegu. Oro har, biomak klimaren arabera banatzen direla esan dezakegu.
Gaur egun, gure planetan ia ez dago guztiz “naturala” den ingurunerik, ez eta Euskal Herrian ere, gizakiak ia ingurune guztiak aldatu dituelako nolabait. Aldaketak handiagoak izan dira batzuetan besteetan baino, baina gizakiok oso eragin handia dugu biometan.
Hostozabalen baso misto epela izenez ezagutzen dena, Bizkaiko, Gipuzkoako, Arabako (Aiara, Zuia-Gorbeialdea) eta Nafarroako ipar-mendebaldean eta Iparraldean aurki dezakegu bioma mota hori.
Klima ozeanikoa dugu, euri ugari egiten du urte osoan (500-1500 mm), haize heze atlantiarraren eraginez eta tenperatura epelak ditu, negu hotz samarrekin. Ingurune hauetako urteko batez besteko tenperatura 10º eta 20º artean ibili ohi da.
Lurraldea menditsua da, altuera handirik gabea. Ibaiak kostaldetik hurbil daude eta laburrak dira, arro txikikoak, emaritsuak eta higatzeko ahalmen handikoak.
Itsas bazterra koskatsua da eta hainbat itsasadar ditu: Bilbo, Urdaibai, Zumaia, Pasaia...
Hariztiek eta pagadiek osatzen dituzte baso nagusienak. Horiekin batera, gaztainak, urkiak, akaziak, sahatsak... Baina gizakiaren eraginez, jatorrizko basoak desagertu egin dira. Horien ordez, industriarako gaiak ateratzeko bestelako basoak (pinudiak, eukaliptoa) sortu dira Bizkaian, Gipuzkoan, Araban eta Nafarroan. Nekazaritzarako eta abeltzaintzarako belardiak, landak, baratzeak eta laboreak (artoa) lantzen dira.
Ingurune hau oso populatua dago, bereziki industrializazioaren ondorioz. Orduan, paisaia naturala ia erabat desagertu da.
Euskal Herriko ur-mugatik hegoaldera kokaturik dago, Añanatik Zangoza ingurura arte: Arabako lautada, Nafarroako sakana, Iruñeko arroa...
Mediterraneo eta kontinental arteko klima du. Euri gehiegi egiten ez badu ere, ez da bioma oso lehorra.
Ibai guztiak (Uda, Zadorra, Ega, Arga, Irati...) Ebron amaitzen dira eta emari handikoak dira, ura mendilerro nagusietatik jasotzen baitute.
Erliebe aldetik lautada da nagusi. Nekazaritzarako oso lur emankorra da.
Giza jardueran nekazaritzak garrantzi handia du alde honetan: laboreak, garia, zekaleak, garagarra, patata... lantzen dira.
Mediterranear basoa Euskal Herriari dagokionez, Ebro ibaiaren inguruan kokatzen den bioma da, Arabako Errioxan eta Nafarroako Erriberan bereziki.
Horko klima mediterraneo gogortua da. Euri gutxi egiten du, eta zenbat eta ekialderago, orduan eta lehorragoa da klima. Azkenean, Bardean basamortu itxurako paisaia agertzen zaigu.
Lautada handiak eta higadurak eragindako muino eta mendixkak ageri dira.
Ebroko ura baliatuz, ureztatze-lan garrantzitsuak egin dira nekazaritzarako. Nekazaritzak garrantzi berezia du alde honetan. Hor ditugu, adibidez, Errioxako mahastiak edo Erriberako barazkiak (piperrak, zainzuriak...).
Horrez gain, mediterranear basoaren hainbat gune agertzen dira euskal kostaldean. Garai bateko landaretzaren banaketaren hondar bezala. Kostaldeko artadi zein artelatz basoak dira.
Bereziki, Pirinioetan aurkitzen da eta baita beste zenbait mendi garaitako gailurretan ere.
Altueraren eta klimaren arabera, basoak eta belardiak tartekatzen dira.
Gizakiak basoak ustiatzen ditu zura, egurra eta egur-ikatza lortzeko eta, udan, artaldeak bazkatzeko, baina ez dago giza-biztanleria iraunkorrik, mendiko klima baitute inguru hauek.
Hipolimnion
Tenperatura desberdineko geruzak dauden ur-masa batean, hipolimniona termoklinaren eta hondoaren artean dagoen ur hotza da.
Hipolimnioa, normalean, udako laku baten geruzarik hotzena da, eta neguan, geruzarik beroena. Aintzira sakon eta epeletan, hipolimnioaren hondoko ur gehienak urtean zehar 4 °C-tik hurbil egon ohi dira. Hipolimnioa askoz beroagoa izan daiteke lakuetan latitude epelagoetan. Sakoneran dagoenez, lurrazaleko haize nahasketatik isolatuta egoten da udan, eta normalean ez du nahikoa irradiazio (eguzki-argi) fotosintesia gertatzeko.
Epilimnion
Epilimniona ur-masa termikoki estratifikatuetan, termoklinaren gainean kokatutako ur-geruza da, orokorrean hipolimniona baino finagoa izaten dena eta ur epelagoa eta dentsitate txikiagokoa izaten duena. Atmosferako faktoreen eragin handiena jasotzen duen geruza da, hala nola eguzki-erradiazioa, haizea, lurruntzea, eta abar. Etendura termiko handieneko geruzaren gainetik eta hipolimnion geruzaren gainetik kokatzen da.
Gainazalean egon ohi dira nahasteak, turbulentzia bidez, haizearen kontura. Halaber, gas disolbatuak (adibidez, O eta CO) eta atmosfera trukatu daitezke. Geruza horrek eguzki-erradiazio handiena jasotzen duenez, fitoplanktona ere geruza horretan dago, eta organismo horiek eguzki-argia behar dute metabolismorako. Hazten eta ugaltzen direnean, uretatik nutrienteak lortzen dituzte, eta, hiltzean, hipolimnionera jaisten dira, geruza horretan mantenugaiak kargatuz.
Iztupa
Iztupa edo amelua liho, kalamu edo beste landare-zuntzez egindako material gordin eta lehorra da, atalen arteko loturak zigilatzeko (ur-ihesak saihesteko itsasontzietan eta iturgintzan, besteak beste) material moduan erabiltzen dena.
Pixatoki
Pixatokia bereziki gizonezkoek zutik pixa egiteko erabiltzen duten instalakuntza da, maiz komun publikoetan egoten dena. Askotan pixa egindakoan pixatokiko ontzia garbitzeko txorrota ere badu.
Komun publiko
Komun publikoak toki publikoetan, hala nola zinema eta jatetxeetan, baita sarbide zuzenarekin kalean ere, izaten diren komun kolektiboak dira, komunak, pìxatokiak eta konketak dituztenak, gehienetan generoaren edo sexuaren arabera bereizita.
Tarim arroa
Tarim arroa (, "Tarim Oymanliqi"; ) ipar-mendebaldeko Txinako sakonune endorreikoa da, Tian Shan eta Kunlun mendien artean eta Tibeteko goi-lautadaren ondoan dagoena. Taklamakan basamortuak ia guztiz osaturiko arro honek guztira 906.500 km²-ko azalera du.
Xinjiangeko Uigur Eskualde Autonomoan kokaturik dago. Bizi baldintza gogorrak izanik populazio dentsitate oso baxua du eta arroaren ertzetan dauden oasi-hirietan pilatzen da biztanleriaren gehiengoa. Uigurrak dira nagusi baina badaude leinu turkiarrak eta tajikak ere.
Antzina mikrokontinentea izan zen baina Karbonifero eta Permiar garaietan izandako mugimenduek Eurasiako plakaren osagai bihurtu zuten. Mikrokontinentearen ertzak tolestu egin ziren, iparraldean Tian Shan mendiak eta hegoaldean Kunlun mendiak eratuz.
Tarim arroaren erdialdean paleozoiko, mesozoiko eta zenozoiko aroetako arrokak aurkitzen dira eta 15 kilometrotik gorako geruza sendoa osatzen dute. Harri aman petrolioa eta gasa aurkitzen dira, Permiar garaiko fangolitoak dira. Honen azpian Kanbriarraureko hondarrak daude, jatorrizko Tarim mikroplakari dagozkionak.
K2 mendian pilatzen den elurra glaziarren bidez jeisten da eta azpiko haranetan ibaiak sortzen dira. Izotza urtzetik datozen ur horiek Tarim arroan sartzen dira eta Tarim ibaia osatzen dute. Sakonune endorreikoa izanik ez dira itsasora iristen, Lop Nor eremu zingiratsuan dute amaiera. Ur kopuru handiak dira hala ere, eta basamortu honetan dauden oasiak elikatzen dituzte.
Brontze Aroan Siberia hegoaldetik etorritako jendeak populatu zuen Tarim Arroa. K.a. lehen milurtekoan hizkuntza indoeuroparrak zituzten leinu ugari aurkitzen ziren. Oasi bakoitzak erreinu independente bat osatzen zuen eta arroak ez zuen inolako batasunik. Txinatarrek baina "yuezhi" izena eman zien guztiei.
K.a. II. mendean xiongnu armadak denak menperatu zituen eta yuezhiak mendebaldera desplazatu zituzten. K.a. 138 urtean Han Wudi enperadore txinatarrak Zhang Qian diplomatikoa bidali zuen yuezhiekin hitzegitera. Hamahiru urte beranduago itzuli zenean etsaiari buruzko informazio osoa zeukan eta inperio bien arteko gerra piztu zen. Han dinastiak lehenengo Hexi korridorea eskuratu zuen eta ondoren Tarim arroa, eta honi esker Erdialdeko Asiarako bidea kontrolatzeko gaitasuna lortu zuen. Tarim arroa handiegia zen kontrolatzeko eta txinatarrek protektoratu bihurtu zuten. Konkista hauei esker Zetaren Bidea abiatu zen eta karabanek produktu ugari eramateaz gain kultur aniztasun handia ekarri zuten eremu honetara. I eta II. mendeen artean India iparraldetik zabaltzen ari zen Kusan inperioak Kashgar hiria eskuratu eta txinatarrekin zein leinu nomadekin borrokak izan zituen. Kusan inperioaren ekarpen handiena erlijio berri bat izan zen, budismoa, eta berehala errotu zen Tasim arroan, eta Zetaren Bidea jarraituz Hexi korridorea zeharkatu eta Txinara iritsi zen.
IV. mendean inbasio berriak izan ziren eta txinatarren alde egin behar izan zuten eskualde osotik. VII. mendean Tang dinastia agertu zen eta honek berriz ere Txinaren lurraldeak hedatzeari ekin zion. Zetaren Bidearen garai oparoena iritsi zen. Hegoaldean Tibetar inperioa sortu zen eta inperio bien arteko jomuga bihurtu zen Tarim arroa. Tarim arroaren iparraldean Uigurren inperioa zegoen. 840an kirgizek Uigurren hiriburua konkistatu zuten eta uigur populazioek hegoalderantz jo zuten Turfan inguruan erresuma berria eratuz. Erresuma berriak "Kara-Khoja" edo Qocho izena hartu zuen eta 856 eta 1389 artean iraun zuen. 1211 urtean Genghis Khan-en menpe gelditu ziren eta mongolen eraginpean musulman bihurtu ziren.
1750 urtean Qing dinastiak eskuratu eta Txinako inperioaren barnean Xinjiang eskualdea osatu zuten, iparraldeko Dzungaria eremuarekin bat eginda. XIX. mendean Kashgar hirian Yakub Beg-ek estatu musulman bateko emir izendatu zuen bere burua baina txinatarrek kontrola berreskuratu eta Txinako probintzia normal bihurtu zuten Xinjiang.
1949 urtean Txinako Herri Errepublika osatu zen eta intelektual uigurren ametsak neutralizatzeko han eta hui etnietako txinatarrek inmigrazio politikak sustatu zituzten.
Uigurrak dira nagusi Tarim arroan, batez ere Kashgar, Artush eta Hotan hirietan. Han (txinatarrak) Aksu eta Korla hirietan kokatzen dira batez ere. Hauetaz gain Hui etnia txinatarra, tajikak, kirgizak eta mongolak ere badaude, bakoitza beren jatorrizko herrialdetik gertu dauden eremuetan.
Ogasawara uharteak
Bere ezaugarri naturalak zirela eta, 1972an Parke Nazionala izendatu zuten eta UNESCOk 2011n Gizateriaren Ondare izendatu zituzten.
Ogasawara uharteak hiru multzotan banaturik daude:
Iwo-jima eta Chichi-jima uharteetan aurrehistoriako tresna eta harri landuak aurkitu dira, honek argi erakiusten du aintzinatik populaturiko uharteak direla.
1543an Bernardo de la Torre espainiarra izan zen uharteetara iritsi zen lehenengo europarra eta garai hartan uharteak populaturik ez zeudela idatzi zuen. Japoniarrak 1670 eta 1675ean egindako bi espediziotan iritsi ziren. "Buninjima" izena jarri zioten (biztanle gabeko uharteak) eta horregatik ingelesek "Bonin" izena eman zioten. Espainiarrek ordea "Islas del Arzobispo" deitu zieten.
1830an Nathaniel Savory iparramerikarra Chichi-jimara iritsi eta bertan uharteetako lehenengo kolonia ezarri zuen. Guztira 29 pertsona bizi ziren bertan, gehienak hawaiitarrak. 1846 urtean "Howard" baleuntziak kolonia berria sortu zuten hegoaldeko uhartean.
Japoniak sarritan eskatu zuen uharteen jabetza eta horretarako 1875ean Ogasawara izena eman zien.
Bigarren Mundu Gerran uhartediko biztanleak ebakuatu egin zituzten eta base militar japoniarra ezarri zen Chichijiman. Bertan nagusi zen Suebo Matoba majorrak kanibalismoa praktikatu omen zuen gerra presoekin eta Gerra bukatzean exekutatua izan zen. Iwo Jimako gudua famatu bihurtu zen mundu mailan izan ere Ozeano Bareko gerrako bortitzenetakoa izan baitzen. Gerra bukatzean Estatu Batuetako Armadaren kontrolpean gelditu zen 1968an japoniarrei itzuli zien arte.
2013ko azaroan erupzio gogor baten ondoren uharte berria azaleratu zen eta Niijima izena eman zioten.
Uharte bakoitzeko florak bere bideari jarraituz eboluzionatu du eta horregatik sarritan "Ekialdeko Galapagoak" ezizenaz ezagutzen dira. Landaretza subtropikal heze hostozabala da eta 500 espezie inguru biltzen dira, %43a endemikoa.
Aipagarriak diren hainbat espezie agertzen dira bertan, Pterodroma hypoleuca, Columba janthina eta Apalopteron familiare. Pteropus pselaphon saguzaharra ere uharte hauetako endemikoa da.
Txorrota
Txorrota, dutxulua, iturria edo kanila fluido baten irteera zabaldu, itxi eta erregulatzen duen balbula bat da. Etxeko erabilerarako ur bero eta hotzarentzako pasabide bereziak izaten ditu.
Balbula
Balbula edo maskorra pasabideak irekiz, itxiz edo partzialki oztopatuz, jariakin bat (gasa, likidoa, solido jariakorra, edo emultsioak) erregulatu, zuzendu edo kontrolatzen duen gailu bat da, Balbulak teknikoki hoditeriak dira, baina, normalean, aparteko kategoria gisa sailkatzen dira. Balbula ireki batean, likidoa presio handiagotik presio txikiagorako noranzkoan joaten da. Balbula hitza latinezko "valva"-tik eratorrita dago, ate baten zati mugikorretik. 
Balbularik sinpleena oso zaharra da. Norabide batean fluxua (gasa edo likidoa) iragateko bisagra askean irekitzen den hegal edo tapa bat besterik ez da, eta fluxuak berak ixten du kontrako noranzkoan mugitzen denean. Horrelako balbulei kontrol-balbulak deitzen zaie, noranzko batean fluxua kontrolatu edo erregulatzen duelako. 
Balbulek erabilera asko dituzte, besteak beste, ureztatzeko uraren kontrola, prozesuak kontrolatzeko industria-erabilerak, bizimodu arrunteko erabilerak (piztea/itzaltzea) edota etxeko arropa edo ontzi-garbigailuen txorroten presio-kontrola. Aerosol-latek ere balbula txiki bat dute. Aerosol-latek ere balbula txiki bat izan ohi dute barruan. Balbulak sektore militarrean eta garraioarenean ere erabiltzen dira. Berokuntza, aireztapen eta aire girotuaren hoditerian eta beste aire-fluxu batzuetan, balbulei "damper" (motelgailu) deritze. Aire konprimituko sistemetan, ordea, erabiltzen diren balbularik ohikoenak boladun balbulak dira. Fluxuaren irteera kontrolatzen duen balbulari berriz, txorrota deitzen zaio.
Eragiteko mekanismoaren arabera balbula mota hauek daude:
Balbulak daukaten funtzioaren arabera ere sailka daitezke:
Arlo eta erabilera jakinetan erabiltzen diren berariazko balbulak dira. Askotan oinarrizkoen sailkapeneko azpikategoriak dira eragiteko moduaren eta funtzioaren arabera.
Balbularik ohikoenen osagai nagusiak gorputza eta tapa dira. Bi osagai hauek balbulan iragango den fluidoaren karkasa osatzen dute.
Balbularen gorputza barruko osagaiak dituzten balbulen zatirik handiena den kanpoko karkasa da. Tapa berriz, ardatzak zeharkatzen duen gorputzaren estalkia da, era berean, ardatza gidatu eta bere itxiera egiten duena. Tapa normalean torlojuekin hariztatzen da edo buloiekin lotzen da gorputzera.
Balbulen gorputzak metalikoak edo plastikozkoak izan ohi dira. Letoizkoak, brontzezkoak, burdinurtuzkoak, altzairuzkoak, altzairu aleatukoak eta altzairu herdoilgaitzekoak oso ohikoak dira. Itsasoko erabileretarako, gatzgabetzeko instalazioetan adibidez, duplexezko eta super duplexezko balbulak erabiltzen dira askotan korrosioarekiko erresistenteak direlako, bereziki itsas-ur berotan. Alloy 20-ko balbulak normalean azido sulfurikodun instalazioetan erabiltzen dira eta monelezkoak berriz, azido fluorhidrikodun instalazioetan. Hastelloyzkoak tenperatura altuko erabileretan, esate baterako instalazio nuklearretan eta inconelezko balbulak hidrogenodun erabilera dutenetan. Plastikozko gorputzak berriz, presio eta tenperatura nahiko baxuetarako erabiltzen dira. PVC, PP, PVDF eta beiraz indartutako nylona dira balbulen gorputzetarako erabilienak diren plastikoak.
Tapak gorputzaren gaineko estalki funtzioa betetzen du. Normalean torloju bidez edo buloi bidez erdi-finko lotzen da gorputzaren gainean. Balbula muntatzerakoan barruko osagaiak gorputzean sartzen dira lehenbizi eta ondoren tapa lotzen da barruko guztiari eusteko. Balbularen barruko osagaietara iristeko, mantenua egiterakoan adibidez, tapa askatu behar izaten da. Dena den, balbula askok ez dute taparik izaten, adibidez, ar-balbulek normalean ez dute taparik izaten. Boladun balbula askok ere ez dute taparik izaten, bi zatikoak edo hirukoak izaten baitira asko eta muntaia gorputzaren erdiko partean zatiak elkarri torlojuz lotuta egiten baita.
Fluidoa balbulatik pasatzea ahalbidetzen duten pasarteak dira atakak. Balbularen barruko osagaiak edo diskoak atakak buxatzen ditu fluxua kontrolatzeko. Balbulek normalean 2 ataka izan ohi dituzte, baina 20 ere izan ditzakete. Balbula, ia beti, hodietara edo beste osagai batzuetara lotuta egoten da ataketan. Lotura hauek hariarekin, konpresio-hodiekin, itsasgarriarekin, zementuarekin, tapa egokitzaileekin edo soldadura bidez egiten dira.
Balbula gorputzaren kanpoaldetik eskuz kontrolatzeko erabiltzen da heldulekua. Automatikoki kontrolatzen diren balbulek, sarritan, ez dute heldulekurik izaten, baina batzuek heldulekua (edo antzeko beste zerbait) izan dezakete kontrol automatikoa eskuz baliogabetzeko, hala nola geldiarazteko kontrol-balbula bat. Eragingailua gorputzaren kanpoaldetik balbula automatikoki edo urrunetik kontrolatzeko mekanismo edo gailua da. Balbula batzuek ez dute ez heldulekurik ez eragingailurik izaten, barrutik kontrolatzen baitira automatikoki; adibidez, kontrol-balbulek eta arintze-balbulek bietako bat ere ez izatea posible da.
Diskoa edo balbulako arra geldi dagoen gorputzaren barruan buxadura eragin edo fluxua kontrolatzen duen atal higikorra da. Ohikoenak disko-formakoak izan ohi diren arren, forma askotarikoak daude. Balbula-motaren arabera, disko bat linealki mugitu daiteke edo ardatzarekin (tximeleta-balbulan bezala), edo banda edo erro batean biratu daiteke (kontrol-balbulan bezala) gorputzaren barruan. Pilota bat balbula biribileko elementu bat da, bertatik pasatzen diren portuen artean bide bat edo gehiago dituena. "Bola" esaterako, aldenik alde ataken artean pasabide bat edo gehiago dituen balbula-osagai biribila da. Bola biratuz fluxua ataka ezberdinetara bideratu daiteke. Bola-balbulek errotore esferikoak erabiltzen dituzte, fluxua pasatzeko zulo ugari dituen zilindro batekin. Ar-balbulen kasuan, errotore zilindriko edo koniko bat izan ohi dute, eta hori bera da, hain zuzen ere, balbulari izena ematen dion arra. Errotoreetarako beste forma biribil batzuk ere badaude errotore-balbuletan, errotorea balbularen gorputzaren barruan biratu baldin badaiteke betiere. Hala ere, disko biribil edo esferiko guztiak ez dira errotoreak; adibidez, boladun kontrol-balbula batek bola alderantzizko fluxua blokeatzeko erabiltzen du, baina ez da errotorea, balbularen funtzionamenduak ez baitu bola birarazten.
Asentua gorputzaren barnealdeko atala da eta diskoarekin kontaktuan zigilu estankoa egiten du. Linealki mugitzen diren diskoetan edo banda edo enbor batean biratzen diren diskoetan, diskoa asentuarekin balbula ixten denean bakarrik jartzen da kontaktuan. Biratzen duten diskoetan, asentua diskoarekin kontaktuan dago beti, baina kontaktu-gainazala aldatu egiten da diskoa biratu ahala. Asentua beti egoten da finko gorputzarekiko.
Asentuak gorputzaren beraren atal diren (bere materialaren parte) ala aparteko material ezberdin batekin fabrikatzen direnaren arabera bereizten dira:
Asentu bigunekin itxiera egindako balbulak normalean jario gutxiago izango du zigilatzen denean, baina asentu gogordunek gehiago irauten dute. Konporta, globo eta kontrol-balbulek gehienetan asentu gogorrak izan ohi dituzte. Aldiz, tximeleta-balbulek, boladunek, ar eta diafragma-balbulek asentu bigunak izan ohi dituzte.
Ardatzak mugimendua transmititzen du heldulekutik edo kontrol-gailutik diskora. Ardatzak, normalean, tapa zeharkatzen du (tapadun balbulen kasuetan). Batzuetan, ardatza eta diskoa pieza bakarra izan daitezke, edo ardatza eta heldulekua ere bai.
Ardatzak transmititzen duen mugimendua indar lineala, biraketa-momentu bat duena edo bien konbinazio bat izan daiteke. Balbula eta ardatza hariztatu egin daitezke, hala, ardatza balbulari lotu edo askatzeko aukera dago alde batera edo bestera biratuta, alegia, diskoa gorputzaren barruan atzera edo aurrera mugituz. Balbula batzuek ez dute kanpo-kontrolik, eta ondorioz, ez dute ardatzik behar, kontrol-balbula gehienek adibidez.
Diskoa asentuaren eta ardatzaren artean izan eta balbula ixteko ardatza barrura mugitzen zaien balbulak asentu normaldunak edo aurre-asentukoak deiturikoak dira. Asentua diskoaren eta ardatzaren artean dutenak eta ardatza balbulatik kanpo mugituz ixten direnei berriz, alderantzizko asentudunak edo atzera-asentukoak deitzen zaie. Izendapen hau ez da erabiltzen ardatzik gabeko balbuletan edo errotoreak erabiltzen dituztenetan.
Junturak gas edo fluxuen jarioak saihesteko zigilu mekanikoak dira.
Balbula-bola bat jarduera gogorreko, presio handiko eta perdoi handiko aplikazioetarako ere erabiltzen da. Altzairu herdoilgaitzezkoak, titaniozkoak, estelitazkoak, hastelloyezkoak, letoizkoak edo nikelezkoak izan ohi dira. Plastikozkoak ere izan daitezke, hala nola, ABS, PVC, PP edo PVDF-zkoak.
Balbula askok malguki bat izan ohi dute, normalean, diskoa posizio jakin batean kokatzeko baina era berean, diskoa aldatu eta berria jartzeko modua errazten dute. Arintze-balbulek balbula itxita edukitzeko izan ohi dute malgukia, baina gehiegizko presioa egiten dute balbula malgukiaren indarraren kontra ireki ahal izateko. Normalean bobina-malgukiak erabiltzen dira. Materialik ohikoenak zinkatutako altzairua eta altzairu herdoilgaitza izan ohi dira eta tenperatura altuko aplikazioetarako Inconel X750-a.
Balbulak oro har gehieneko tenperaturaren eta presioaren arabera sailkatzen dituzte fabrikatzaileek. Diseinatzaile, ingeniari edo erabiltzaile batek aplikazio jakin baterako balbula bat aukeratzen duenean izendatutako gehieneko tenperatura eta presioa ez direla gainditzen eta aukeratutako materiala balbularen barruan joango den fluidoarekin bateragarria dela ziurtatu behar du. Europan, balbulen diseinua eta presio-sailkapenak lege-araudi honen pean daude: Presiozko Ekipoei buruzko 97/23/EE Zuzentaraua.
Termoklina
Tenperatura desberdineko geruzak dauden ur-masa batean, termoklina (aintziretan metalimnion deitua) tenperatura-gradienterik handieneko aldea edo geruza, hau da, bi geruzak bereizten diren trantsizio-zona da.
Ura guztiz gardena ez dela eta, eguzki-argi gehiena gainazaleko geruzak xurgatzen du, pixkanaka berotuz. Haizeak eta uhinen zirkulazioek, ura mugitzen dute geruza honen barnean leku ezberdinetatik banatuz sakontasunaren lehenengo metroetan tenperatura uniformea dadin. Nahasketa geruza honen azpian, tenperaturak izugarrizko jaitsiera izaten du; baliteke, 20 °C baino gehiagoko tenperatura aldaketa izatea hurrengo 150 metroko sakoneran. Trantsizio handiko azalera hori termoklina da. Bere azpitik, tenperaturak jaisten jarraitzen du, baina oraingoan, apurka-apurka. Ozeanoetan, uraren %90-a termoklinaren azpitik dago. Ozeano sakon honek, dentsitate bereko geruzak ditu, gutxitan elkar nahasiak eta 0-3 °C-ko tenperaturen bitartekoak. Termoklina latitudearen eta urtaroen arabera aldatzen da: tropikoetan iraunkorra izaten da, klima epeletan aldakorra (udan indartsuagoa) eta ahula edo zenbaitetan ez da existitzen eskualde polarretan, non ura gainazalean zein sakontasun handienean bezain hotza dagoen. Itsaso zabalean, abiadura sonikoaren gradiente negatiboa izateagatik bereizten da, urpeko guduan termoklina garrantzitsua eginez, sonare aktiboetan erreflexuak sor ditzakeenaren ondorioz. Urpean igeri egitean, Celsius gradu gutxi dituen termoklina batean bi ur gorputzen artean egotea bezala senti daiteke. Honek, urari beira opakoaren itxura ematen dio ur hotz edo beroaren zutabearen errefrakzio aztoratuaren ondorioz. Errefrakzio hau, basamortuko errepideetan aurki dezakegu aire beroa zoladura beltzaren gainetik igotzen denean ispilatzeak sortuz.
Termoklinak ere, gainazaleko laku batzuetan aurki ditzakegu. Klima hotzenetan, inbertsio edo alderantzikatze izeneko gertakaria sustatzen da: Udan, urik epelena, hain lodia ez dena, hotzenaren gainean kokatzen da. Ur hotza dentsoagoa da eta sakontasunean hondoratzen da. Bitartean, termoklina batek bi geruzak banatzen ditu. Egunean zehar ur beroa eguzkiari ikusgai jartzen zaionez, sistema egonkor bat existitzen da eta ur epelak eta hotzak elkarrekin nahasten dira pixka bat. Egonkortasun honen emaitza bat, udan termoklinaren azpian gero eta oxigeno gutxiago dagoela da, ur honek ez dituelako inoiz nahasketarik jasotzen gainontzeko urekin. Negua hurbiltzen denean, gainazaleko uraren tenperatura 4 °C-ra arte jaisten da, ura lodienen dagoen momentua da. Orokorrean, termoklinaren azpiko ura 4 °C-tan dago. Ur gorputz osoa 4 °C-tan edo gertu dagoenean, “udazkeneko alderantzikatzea” hasten da, termoklina desagertu edo beste era batean esanda, gainazalera heltzen da eta laku hondoko ura gainazaleko urarekin askatasunez nahas daiteke. Prozesu hau, haizeak edota ura mugiarazten duen beste edozein prozesuk eragin dezake. Efektu hau, ur Artiko eta Antartikoetan ere aurki daiteke, gainazala mantenugaiez hornituz eta fitoplanktonaren alga efloreszentzia ekoiztuz, ekosistema hauek oso aberatsak eta bioanitzak eginez. Eremu hauetan tenperaturak jaisten jarraitzen badu, gainazaleko ura izozten hasten da eta pixkanaka, lakua izotz geruza batez estaltzen da. Ur lodiena (4 °C) hondoan urperatzen denean eta ur arinena (izozteko puntura gerturatzen doan heinean) gainazalera iristen denean, termoklina berri bat garatuko da. Orduan, geruzatze berri bat ezartzen da “udaberriko alderantzikatzea” hasteko ura epeltzen den bitartean behintzat, izotz guztia urtu eta uraren gainazalak 4 °C erdiesten dituenean izaten dela. Termoklinan uhinak sor daitezke eta honek termoklinaren sakontasuna areagotzea eragin dezake oszilazio puntu bakar batetik neurtuz gero (normalean, "seiche" forman). Aldizka, uhinak fluxuz induzituak izan daitezke goranzko hondo batean. Era honetan, denboraren poderioz aldatzen ez den termoklinaren uhin bat sortzen da, baina bai, ordea, sakontasunean alda daitekeena fluxuaren barnean edo fluxuaren kontra mugituz.
Termoklinaren perfil bertikalaren egitura oso fenomeno ezaguna da, gehienbat atmosfera baxuan, eguneko eguzki berotasun/hozte zikloaren efektuen eraginez. Adibidez, eguerdietan eguzki intsolazio baldintza handiak daude eta lurreko gainazalaren tenperatura goiko baldintzak baino altuagoa izaten da. Egoera hau, airearen tenperatura geruzatzeen ekoizpenean gailentzen da, non tenperaturarik altuenak lurretik gertu izaten diren. Alderantziz, gau freskoenetan, airerik lodiena lurretik gertu kokatzen da termoklinari kontrako estiloa emanez. Fenomeno hau, 1960ko hamarkadan kutsadura akustikoaren zelaian aplikatu zen hiritar autobide
eta langa sonikoen diseinuetan lagunduz.
Geranio
Geranio edo zaingorria ("Geranium") basa landare kotiledoi bikoa da, lore arrosak, gorriak edo zuriak dituena.
Izena antzinako grezierazko , "géranos", edo , "geranós", hitzetatik dator, buru-hezur esan nahi duena. Generoak guztira 422 espezie ditu: hona hemen nagusiak:
"Pelargonium" generoaren zenbait espeziek izen arrunt hori dute, lehen "geranium" generoan sailkatzen zituztelako.
Trikinosi
Trikinosia "Trichinella spiralis" izeneko nematodoak gizakiarengan eta hainbat animaliarengan sortzen duen gaixotasuna da. Gizakiak har horren larbak dituzten animaliak jaterakoan harrapatzen du gaitza, batez ere txerrikiak jaterakoan.
Euskal Herrian aitortu beharreko gaixotasuna da trikinosia. Kasu gutxi agertzen diren arren (3 kasu besterik ez 2007. urtean EAEn) bere larritasunak neurri prebentiboak hartzera behartzen du. Hori dela-eta, txerri eta basurdeen okela -kontsumitu aurretik- aztertu behar da beti hiltegietan, trikinaren larbak garaiz antzemateko.
Trikinosia "Trichinella spiralis" parasitoa duen okela gordina (edo sukaldean gutxi egina) jaterakoan azaltzen da. Nematodo horren larbak txerriengan, basurdeengan eta zaldiengan, batez ere, egoten dira. Harraren beste gordailuak arratoiak, otsoak, azeriak eta hartzak dira.
Euskal Herrian trikinosia arrunta zen antzina, baina gaur egun ia desagerturik dago. Noizean behin agerraldi txiki batzuk azaltzen dira, etxean hildako txerriak edo basurdeak kontsumitzeagatik, hiltegietatik pasatu gabe. Janarien egosketak parasitoaren larbak hiltzen ditu, baina gazitze prozesuak ez. Horrenbestez, urdaiazpikoak eta antzeko produktuek infekzioa transmititu dezakete jatorrizko animalia kutsaturik bazen.
Gaitza ez da pertsonen artean kutsatzen.
Kutsaturiko okela jatean, parasitoaren larbak duodenoan ernaldu egiten dira. Ondorioz, trikina helduak agertzen dira, heste meharraren mukosari atxikitzen direnak eta milaka arrautza jartzen dituztenak.
Larba jaioberriek heste meharra zeharkatu eta odolera eta linfara pasatzen dira, gorputz osora hedatuz. Giharretara iristen direnean, larbak bertan finkatu eta kisteak eratzen dituzte.
Animalia edo gizaki batek larbez kutsatutako okela jaten duenean, giharretan dauden kisteak duodenora pasatu eta askatzen dira, harraren zikloa errepikatzen delarik.
Sintomen larritasuna irentsitako larben kopuruaren araberakoa da: larba gutxi batzuk irensten badira, infekzioa sintomarik gabekoa da, edo sintoma arinak ditu. Aitzitik, larba ugari daudenean, sintoma larriak dira eta -tratamendurik ezean- heriotzaraino irits daitezke.
Gaitza sukarrarekin eta sintoma gastrointestinalekin (sabeleko mina, beherakoak...) hasten da, larbak duodenoan daudenean. Odol zirkulaziora pasatu eta giharretara iristen direnean sintomak okertzen dira: sukar handia, betazalen edema, konjuntibitis eta konjuntibaren odoljarioak, giharretako mina, nerbio-sistemaren asaldurak... Gaitza oso larria denean, gaixoaren bizia kolokan egon daiteke: larben hedapenak bihotza, birikak eta burmuina kaltetu ditzake, eta organo horien akatsek heriotza eragin dezakete.
Trikinosia agerraldi batekin agertzen da sarritan, kutsatutako okela jan duten mahaikide batzuk batera gaixotzen direnean. Gaitzaren diagnosia osatzeko honako froga hauek egin ohi dira:
Mebendazol eta albendazol izeneko anti-helmintikoak erabiltzen dira gaitzari aurre egiteko, eraginkorrak direnak larbak duodenoan dauden bitartean. Giharretan daudenean, aldiz, sendabidea zailagoa da, analgesikoak eta kortikoideak erabiltzen direlarik.
Gaitzaren aurkako neurririk eraginkorrena prebentzioa da. Txerri eta basurdearen okela aztertu behar da beti hiltegietan kontsumitu aurretik. Horretaz gain, etxeetan ondo kozinatu behar da txerrikia, era egokian egosiz tenperatura altuek balizko larbak akabatu ditzaten. Okelaren izozketak ere (-32º C, gutxienez, 24 ordutan) larbak hiltzen ditu.
Azalea
Azalea zuhaixka erikazeoa da, jatorriz Kaukasokoa. Lore ederrak ditu, baina pozoitsuak. Zuhaixka egurtsua izaten da, adar asko dituena. Hostoak ez ditu galtzen berriak ernetzen zaizkion arte. Lore handiak izan ohi ditu, zuri gorritarakoak. Europa erdialdean eta hegoaldean oso ugaria da
Errododendro generoaren barnean dauden bi azpigenero hartzen ditu: "Tsutsuji" eta "Pentanthera" hain zuzen ere. Espezie tipo "Rhododendron indicum" edo Satsuki azalea du.
Japoniako kamelia
Japoniako kamelia ("Camellia japonica") adaje ugari eta biribileko zuhaitz edo zuhaixka da, hosto berde ilunak eta gogor samarrak dituena. Hori da kamelietan ezagunena eta zabalduena.
Bi aldaera ditu:
Mexikoko palmondo
Mexikoko palmondo ("Washingtonia robusta") palmondo espeziea da, mendebaldeko Sonoran eta Hego Kalifornia Beherean jatorria duena. 30 metroko altuera ere izan daiteke eta "Washingtonia filifera" bere senidearen moduan, landare apaingarria da.
Sikomoro
Sikomoro edo sikomoro pikondoa ("Ficus sycomorus") morazeoen familiako zuhaitza da, enbor sendoa eta adaje zabala dituena. Arrautza eiteko hosto berde distiratsuak ditu, eta fruituak, piku txiki baten antzekoak, mami horikoak eta jateko onak dira. Afrikako ipar-ekialdekoa da berez. Oso erabilia da landare apaingarri moduan.
Erderaz, batez ere ingelesez eta gaztelaniaz, ostartx edo astigar zuriarekin nahasten dute.
Kautxu-landare
Kautxu-landarea ("Ficus elastica") Moraceae familiako landarea da, ipar-ekialdeko Indian, Nepalen, Bhutanen, Birmanian, Txinan (Yunnan), Malaysian eta Indonesian jatorria duena. Latex zuria isurtzen du, lehen kautxu egiteko erabiltzen zutena.
Etxe barruko landare gisa ere erabiltzen den landare egurtsua da, berez hazten den lekuetan 25 m luze egin daitekeena. Kanaberaren antzeko enborra eta lantza itxurako hosto zabal luzeak, berde eta horiak izaten ditu. Berez Malaysia eta Indiakoa da, baina lurralde aberatsetako etxeetan eta bulegoetan oso sartua dago apaingarri gisa.
Molorrika
Molorrika edo akantoa ("Acanthus mollis") Akantazeoen familiako landarea da, zurtoin-zuzena, 50-120 cm luzea eta hosto handi gingildunak dituena. Ez du zurtoin txikirik, eta duen bakarretik ateratzen zaizkio hostoak. Loreak zurtoinaren puntaldeko inguru guztian ditu, ezpaindunak eta zuriak. Apaingarri gisa erabiltzen da.
Bere hostoak korintiar zutabeen apaingarrien inspirazioa izan ziren.
Japoniar sofora
Japoniako sasiakazia edo Japoniar sofora ("Styphnolobium japonicum" edo "Sophora japonica") Fabaceae familiako zuhaixka edo zuhaitz txikia da, ekialdeko Asian jatorria duena. "Robinia pseudoacacia" eta "Gleditsia triacanthos"ekin batera, lorategian ohikoak diren sasiakazietako bat da.
Garatxo-belar
Garatxo-belarra ("Daphne laureola") Timeleazeoen familiako zuhaitz landarea da. Zurtoin tentea du, eta 0,50–1 m luze izaten da. Hostoak gogorrak ditu eta berde irauten dute urte guztian. Lore hori berdaxkak ditu, mordoetan bilduak. Fruitu mamitsua du. Landare apaingarri gisa erabiltzen da.
Indimitre
Indimitrea ("Lagerstroemia indica") "Lythraceae" familiako zuhaixka bat da. Jatorriz Txina, Japonia, Himalaia eta Indiakoa da, geroago Asia osoan zabaldu zen eta Europan ondoren. Landare apaingarritzat erabiltzen da.
Indimitrea maiz zurtoin anitzekoa duen zuhaitza da. Azala lisoa du, gris arrosatsua eta pikardatua, urtero erortzen dena. Orriak txikiak dira eta berde ilunak; udazkenean hori eta laranja bihurtzen dira. Loreak zuri, arrosa, malba, purpura edo karmin-kolorekoak dira petalo kizkurtuekin, 9cm luzeko panikuletan.
"Lagerstroemia indica" ez da erraz izozten, eguzki betean egon nahiago du, eta 6 metroraino haztean 6 metro zabal izaten da. Hibrido asko garatu dira  "L. indica" eta "L. faueri" espezieen artean.
Zurak ez dauzka aplikaziorik. Medikuntza herrikoian, erroak egosita lortutako ura erabiltzen da aftak eta urdaileko minak sendatzeko. Orri eta lore egosiak purgatzat erabiltzen dira.
Ugalketarako sarritan altsumak eta aldaxkak erabiltzen dira, hareazko substratuan hobeto, uztaila edo abuztuan, kanpoan aire librean. Hurrengo urtean mintegira aldatzen dira  lur heze-hondartsuan, hurrengo negura arte, eta orduan behin betiko tokira eramaten da. Haziak landatu ahal dira udaberrian, baina berotegian landatzen badira, udazkenean egin ahal izango da.
Ondo onartzen ditu inausketak. Adarrak errazak dira txertatzeko (txerto naturalak ere gertatzen dira), lorezainek hori aprobetxatu dute adaburuei forma desberdinak emateko.
Almeza
Almeza edo basaka ("Celtis australis") "Cannabaceae" familiako zuhaixka da, Mediterraneoan jatorria duena. Landare apaingarri moduan erabiltzen dute. Izena arabierazko "al máys" (euskaraz: zuhaitz) hitzetik dator. Zuhaitz handiak izaten dira, pagoaren antzeko azala dutenak, fruitu beltzaxkak eta jateko onak ematen dituztenak.
Malba zuri
Malba zuria ("Althaea officinalis") "Malvaceae" familiako landarea da, Afrikan jatorria duena. Larruko puslak eta ultzera sendatzeko erabiltzen dena. Hosto zabal handiak, lore moreak eta fruitu biribilak ditu. Herri sendagintzan arnas-bideetako, urdaileko eta hesteetako eritasunak sendatzeko erabiltzen da. Landarearen gai batzuekin egiten den gozokia malbabisko du izena.
Ipuru herrestari
Ipuru herrestaria ("Juniperus horizontalis") Cupressaceae familiako zuhaitza da, Ipar Amerikan jatorria duena. 100 aldare baino gehiago ditu, horietatik asko landare apaingarri moduan erabiliak.
Portugalgo nekosta
Portugalgo nekosta ("Cupressus lusitanica") Cupressaceae familiako zuhaitza da, Mexikon eta Erdialdeko Amerikan jatorria duena. Izena bere inportaziogatik datorkio: Millerrek espezie deskribatu zuenean jada 130 urte zeramatzaten Coimbratik gertu dagoen Buçacoko monasterioan. Kono itxurako adaje, 20 m inguru luzea eta hosto gris berdaxkak eta usaintsuak ditu.
Monterreyko nekosta
Monterreyko nekosta edo Kaliforniako nekosta ("Cupressus macrocarpa") Cupressaceae familiako zuhaitza da, Kaliforniako erdialdeko kostaldean jatorria duena. Gezi egiturako adajea, hosto berde ilunak eta usaintsuak dituena eta 20 m inguru luze egiten dena.
Campanula cochleariifolia
Campanula cochleariifolia Campanulaceae familiako landare-espeziea da, Europako mendietan, tartean Pirinioetan, jatorria duena.
Landare apaingarri moduan hazten dute.
Incilius alvarius
Incilius alvarius "Incilius" generoko animalia da. Anfibioen barruko Bufonidae familian sailkatuta dago, Anura ordenan.
Rhinella marina
Rhinella marina "Rhinella" generoko animalia da. Anfibioen barruko Bufonidae familian sailkatuta dago, Anura ordenan.
Colchicum bulbocodium
Colchicum bulbocodium Colchicaceae familiako lorea da, Pirinioetan eta Alpeetan jatorria duena. Landare apaingarri moduan hazten dute
Txinatar krabelin
Txinatar krabelina ("Dianthus chinensis"; ) Kariofilazeoen familiako eta urteko landarea da, 15-30 cm luzea, zurtoin gogor zuzena eta lantza egiturako hosto berde apala duena. Zurtoinaren puntan izaten ditu loreak, bata bestearen inguruan sorta moduan antolatuak. Krabelinak kolorez zuriak, zuri gorriak, gorriak edo nabarrak izan daitezke. Apaingarri gisa oso erabiliak dira.
Dunetako krabelin
Dunetako krabelina ("Dianthus hyssopifolius") Kariofilazeoen familiako eta urteko landarea da, hegoaldeko Europan (tartean Euskal Herrian) jatorria duena.
"Dianthus hyssopifolius" subsp. "gallicus", edo frantziar krabelina izendatua, aldaera nagusia eta ezagunena du.
Erinacea anthyllis
Erinacea anthyllis Fabaceae familiako lorea da, Pirinioetan, Mediterraneoan eta Marokoko mendi harritsuetan jatorria duena. Erinacea genero monotipikoan espezie bakarra da.
Fritillaria pyrenaica
Fritillaria pyrenaica Liliaceae familiako lorea da, Pirinioetan jatorria duena. Landare apaingarri moduan hazten dute.
Gentiana acaulis
Gentiana acaulis Gentzianazeoen familiako landarea da, hegoaldeko Europako mendi harritsuetan jatorria duena. Bere lorea Austriako zentimo bateko txanpoietan agertzen da.
Gentiana clusii
Gentiana clusii Gentzianazeoen familiako landarea da, Europako mendietan jatorria duena. Izen zientifikoa Charles de l'Écluse botanikotik datorkio.
Gentiana verna
Gentiana verna Gentzianazeoen familiako landarea da, Europako mendietan jatorria duena.
Itsas krabelin
Itsas krabelina ("Armeria maritima") Plubajinazeoen familiako landare iraunkorra da, zuhaixka itxura ere har dezakeena, loreengatik apaingarri gisa oso erabilia. Zurtoinak landatuz edo udazkenean hazia ereinez ugaltzen da.
Izenak kontrakoa dioen arren, taxonomiaren ikuspegitik, ez da krabelina
Geranium endressii
Geranium endressii Geraniaceae familiako basa landare kotiledoi bikoa da , mendebaldeko Pirinioetan jatorria duena. Lore arrosa argiak ditu.
Leiho-geranio
Leiho-geranioa ("Pelargonium") Geraniaceae familiako basa landare kotiledoi bikoa da. Landare apaingarri moduan askotan erabilia, generoak 200 espezie inguru ditu.
Linnaeusek hasieran espezie guztiak "Geranium" (geranioak) generoaren barnean sailkatu arren, 1789an Charles L’Héritier bi generotan banatu zituzten.
"Pelargonium asperum"<br>
"Pelargonium capitatum" 
"Pelargonium citrodorum"<br>
"Pelargonium cotyledonis"<br>
"Pelargonium cucullatum"<br>
"Pelargonium drummondii"<br>
"Pelargonium graveolens"<br>
"Pelargonium grossularioides"<br>
"Pelargonium insularis"<br>
"Pelargonium littorale"<br>
"Pelargonium peltatum"<br>
"Pelargonium quercifolium"<br>
"Pelargonium radens"<br>
"Pelargonium rodneyanum"<br>
"Pelargonium scabrum"<br>
"Pelargonium sidoides"<br>
"Pelargonium triste"<br>
"Pelargonium vitifolium"<br>
"Pelargonium ×domesticum" <br>
"Pelargonium ×hortorum" <br>
"Pelargonium ×nervosum" <br>
et al.
Hornungia alpina
Hornungia alpina Brassicaceae familiako landarea da, hegoaldeko Europako mendietan jatorria duena. Landare apaingarri moduan hazten dute.
Kanariar pinu
Kanariar pinua ("Pinus canariensis") Pinaceae familiako espezie baten izen arrunta da, Kanarietan endemikoa dena. Beste lekuetan landare apaingarri moduan erabiltzen dute.
Zenbro pinu
Zenbro pinua ("Pinus cembra") Pinaceae familiako espezie baten izen arrunta da, erdialdeko Europako mendietan jatorria duena. Beste lekuetan landare apaingarri moduan erabiltzen dute.
Mugo pinu
Mugo pinua ("Pinus mugo") Pinaceae familiako espezie baten izen arrunta da, erdialdeko Europako mendietan jatorria duena. Beste lekuetan landare apaingarri moduan erabiltzen dute.
Weymouth pinu
Weymouth pinua edo estrobo pinua ("Pinus strobus") Pinaceae familiako espezie baten izen arrunta da, ekialdeko Ipar Amerikan jatorria duena. Beste lekuetan landare apaingarri moduan erabiltzen dute. Berezkoa da Ternuan, Kanadan, eta hortik mendebaldera Aintzira Handietan, hego-ekialdera Manitoban eta Minnesotan (AEB), eta hegoaldera Appalacheak eta Georgiara iritsi arte. Alabaman ere aurki liteke, altuera handian. 
Irokesek euren konfederazioaren ikur zentral gisa dute oraindik ere, eta "Bakearen Zuhaitz" deitzen dute. 
Salix reticulata
Salix reticulata Salicaceae familiako zuhaitza da, Europa, Ipar Amerika eta iparraldeko Asiako mendietan jatorria duena. Landare apaingarri moduan ere hazten dute
Zume adar-bihurri
Zume adar-bihurria ("Salix matsudana") Salicaceae familiako zuhaitza da, ipar-ekialdeko Txinan jatorria duena.
Hiru aldaera ditu:
Zume jator
Zume jatorra edo mihimena ("Salix viminalis") Salicaceae familiako zuhaitza da, Europan eta mendebaldeko Asian jatorria duena. Leku hezeetan hazten ohi da.
Saskiak eta beste gai batzuk egiten den zume ehunak landare honetakoak dira nagusiki.
Saxifraga cuneifolia
Saxifraga cuneifolia Saxifragaceae familiako landarea da, hegoaldeko Europako mendietan jatorria duena. 10-25 cm arteko altuera du. Landare apaingarri moduan hazten dute.
Iparraldeko hostazuri
Iparraldeko hostazuria ("Sorbus intermedia") Rosaceae familiako zuhaitza da, Baltikon jatorria duena.
"Sorbus intermedia" hibrido hirukoitza da, "S. aucuparia", "S. torminalis" eta "S. aria" edo bere kide hurbiletako baten artekoa.
Zitori
Zitori ("Lilium") Liliaceae familiako landare loredunen generoa da, Ipar hemisferioko eskualde epeletan jatorria duena. Landare apaingarri ezaguna da.
Zitori arrunt
Zitori arrunta ("Lilium candidum") Liliaceae familiako landare loreduna da, Balkanetan eta Mendebaldeko Asian jatorria duena. Landare apaingarri ezaguna da, lore zuri handi usaintsuak ematen dituena.
Zitori gorri
Zitori gorria ("Lilium martagon") Liliaceae familiako landare loreduna da, Eurasiako eskualde epeletan jatorria duena. Landare apaingarri ezaguna da.
Zitori hori
Zitori horia ("Lilium pyrenaicum") Liliaceae familiako landare loreduna da, hegoaldeko Europako eskualde menditsuetan jatorria duena. Landare apaingarri ezaguna da.
Mantentze
Mantentzea edo mantentze-lana eraikin, gailu eta bestelako sistemak erabilera-kondizio egokietan izan daitezen eta matxurak izateko arriskua minimotzeko burutzen diren lanen multzoa da. Sistema horiek hondatutakoan horiek konpondu eta erabiltzeko prest jartzeko lanak ere barnehartzen ditu.
Konkolor izei
Baltsamo-izeia ("Abies concolor") Pinaceae familiako espezie baten izen arrunta da.
Izei honek bi azpiespezie ditu:
Sugegorri-belar
Sugegorri-belarra ("Echium vulgare") Borrajinazeoen familiako landare iletsua da. Zurtoin zuzena du, hostoak lantza itxurakoak, kolorez berde argiak eta txandaka antolatuak. Loreak elkarri erantsitako bost hosto urdin moreantzez eratuak ditu. Oso iparraldeko lurraldeetan izan ezik Europa guztian hazten da.
Kimu
Kimua edo puja landare bati ateratzen zaion abartxo berria da, zurtoinak, begiak edo hostoak izan ditzaketenak. Hazia ernamuintzen denean, gorantz hazten da, eta hostoak garatuko ditu. Udaberrian, landare iraunkorren kimuak, lurretik landare belarkararen hazkunde berria edo zurezko landareen lore edo zurtoinen hazkunde berria dira.
Kimuak ez dira zurtoinekin nahastu behar, zurtoinen osagai kritikoak baitira, gorringoak, fruituak eta hostoak hazteko ardatz bat ematen baitie.
Animaliek askotan jaten dituzte, hazkuntza berriko zuntzek oraindik ez dutelako bigarren mailako zelula-paretaren garapena osatu; horrek kimuak leunagoak eta murtxikatzen eta digeritzen errazagoak bihurtzen ditu. Kimuak hazten eta zahartzen direnean, zelulek egitura gogorra eta erresistentea duten zelula-pareten garapena osatzen dute. Horren aurka zenbait landarek, iratzeek adibidez, toxinak ekoizten dituzte.
Zurezko landare askok kimu laburrak eta bereizgarri luzeak dituzte. Angiosperma batzuetan, kimu laburrek, ezproi edo fruitu-ezproi ere deituak, lore eta fruitu gehienak sortzen dituzte. Antzeko patroi bat gertatzen da konifero batzuetan eta Ginkgon, baina Picea bezalako genero batzuen "kimu laburrak", sortu duten hostoaren zati batekin nahas daitezke.
Fenomeno erlazionatu bat urtaroko heterofilia da, honek, udaberriaren hazkundearen eta lamen ondorengo hazkundearen hosto nabarmen ezberdinak ditu. Udaberriko hazkundean, nagusiki, aurreko denboraldian sortutako kimutik dator, eta, askotan, loreak barne hartzen ditu, lamen hazkundeak, sarri, kimu luzeak eskatzen dituen bitartean.
Toxina
Toxina (, "toxikon", "gezi") animalia, landare, bakterio edo bestelako organismo biologikoen zelula biziek sortutako substantzia pozoitsua da.. Beti organikoak direla adierazteko biotoxina ere esaten diete. Definizio horretatik kanpo daude prozesu artifizialen bidez sortutako substantziak. Ludwig Brieger (1849-1919) kimikari organikoak sartu zuen toxina hitza.
Toxinak molekula txikiak, peptidoak edo eritasuna eragin dezaketen proteinak izan daitezke, gorputzeko ehunekin kontaktuan jartzen direnean edo haiek xurgatzen dituztenean, eta makromolekula biologikoekin interakzioan dihardutenean, hala nola entzimekin edo zelula-hartzaileekin. Toxinak bortizki aldatzen dira bere gogortasunean, eragin labur eta arinetik (erle-eztenaren kasuan bezala) ia berehala hiltzera arte (toxina botulinikoan bezala).
Mikroorganismoek sortutako toxinak birulentzia-faktore garrantzitsua dira; ostalariaren immunitate-sistemaren izaera patogenikoaren eta ihes-mailaren erantzuleak dira.
Naturako toxinek bi funtzio nagusi dituzte:
Izaera kimikoaren araberako sailkapena
Gaur egun, toxinak, beren izaera kimikoaren arabera, honela sailka daitezke: toxina proteikoak eta toxina gluzidio-lipido-polipidikoak.
Rouxek frogatu zuen bazilo difterikoak pozoi bat jariatzen duela, eta pozoi horrek, berez, gaixotasuna akuri batean erreproduzi dezakeela. Toxina difteriko hori benetan bereizten da kanpoko ingurunean. Beste toxina proteiko batzuk aldi berean egoten dira mikrobioen gorputzean eta ingurumenean. Eta proteina-toxina batzuek lotura estua dute mikrobio-gorputzekin.
Pillemerrek eta Eatonek bereziki aztertu zuten toxina tetaniko eta difterikoen egitura. Toxina horiek uretan disolbagarriak dira eta, eskuarki, termolabilak; beroak, argiak eta zahartzeak eragina dute. Azidoek eta baseek suntsitu egiten dituzte, eta formolak produktu berri bihurtzen ditu, Gaston Ramon albaitari eta biologo frantsesak anatoxina izenekoa 1923an. Produktu hau ez da batere kaltegarria, baina ahalmen malutatzailea eta toxinaren immunizazio-jarduera oso-osorik gordetzen ditu. (Burdin & de Lavergne, 1980)
Toxina gludiko-lipido-polipepidikoek nerbio-sisteman eragina dute (sistema parasinpatikoa narritatzen dute) eta infekzioaren mesedetan zeregin garrantzitsua dute.
Hauek dira toxina mota ezagunenetako batzuk:
Nabar-lore
Nabar-lorea ("Centaurea cyanus") Lore elkartuen familiako urteroko landare belarkara da, zurtoin-zuzena, txandaka eta zurtoinaren alde banatan kokatutako hosto luze meheak dituena.
Inbutu egiturako hainbat zati txikiz osatutako lore urdina du. Intsektu bat gainean jartzean hari dakarren polena kentzeko egokiera hartzen dute lorearen atalek. Fruitua kusku egiturakoa eta lehorra du. Mediterraneo itsasoaren inguruetako lurraldeetakoa da berez, baina labore haziekin batean eramanda mundu guztira zabaldua dago gaur. Herri medikuntzan digestioa errazteko eta urdaileko ondoezak sendatzeko erabiltzen da nabar-lorearekin egindako edabea.
Siberiako zumar
Siberiako zumarra ("Ulmus pumila") iparraldeko Asiakoa da jatorriz, hain zuzen ere, Siberia, India eta Txinakoa. Neurri ertaineko zuhaitza da, 10–20 m-koa. Udaberrian loratzen da, hostoak garatu baino lehen. Gainontzeko espezieetatik bereizten da auto-polinizatzeko gaitasuna garatuagoa duelako. Klima epeletan zuhaitzak ez du asko bizirauten, gutxitan iristen da 60 urteetara, baina ingurune optimoetan 100-150 urterainoko biziraupena izatera iritsi daiteke.
Hosto-erorkorreko zuhaitza da, 20 m-rainoko altuera izan dezakeena, baina normalean ez da 15 m baino garaiagoa izaten. Enborra zuzena da eta adarrak altueran irekiak, normalean eroriak eta gaztetan ilaundunak dira. Bereziki ale helduetan enbor-azala grisa eta zartatua izaten da. Lehen urteetan hazkuntza azkarra du. Nahiko sustrai-sistema oldarkorra du.
Hostoak eliptikoak eta lantzeolatuak dira, txandakatuak eta oin saimetrikodunak. Txikiak dira, ez dira luzean 8 cm-ra iristen eta ertzak horzdunak ditu. Gainaldea berde iluna eta ilegabea da eta azpialdea argiagoa, ile sakabanatuekin. Nerbio sekundarioak nabariak dira, zuzenak eta paraleloak.
Loreak hermafroditak, txikiak, ia eseriak, faszikulatuak adartsoetan eta monoikoak dira. Kolore berde-gorrixkakoak dira. Estaminak bioleta kolorekoak dira. Periantoa iraunkorra eta lobulatua da, ertz ziliatuekin. Ilegabea da, estigmako gainazala izan ezik.
Samara da fruitua eta zabala, txikia (10–15 mm), zuri-marroia eta biribila da. Oso ugariak dira. Samara, hostoak atera eta berehala agertzen da. Hazia fruituaren erdian dago kokatua, baina batzuetan punta aldera desplazatua egoten da. Ertza kamutsa edo mukroiduna da, luzatua izaten dena.
Turkestan, Siberia, Mongolia, Xizang (Tibet), Txina iparraldea, India (Kaxmir iparraldea) eta Koreakoa da jatorriz, baina, gaur egun hainbat herrialdetan landatua izan da, esaterako: Asia, Ipar Amerika eta, ez horrenbeste baina, baita Europa hegoaldean ere. Gune batzuetan aloktonoa kontsideratzen da.
Euskal Herrian ez dago zitatua, ez da naturalizatu, baina herrietako parkeetan aurkitu dezakegu.
Penintsula Iberiarrean soilik Henares eta Jarama ibaietako gune konkretuetan zitatu da.
"Europan Arboretum" eta lorategietan aurkitzen da espezie hau, ez da naturalizatu.
Habitat bereko espezie batzuk:
Malda, haran eta lautadetan agertzen da, 500–800 m-ko altitudean. Oso ongi hazten da klima lehorretan. Argiarekiko menpekotasun handia du eta ez du itzala jasaten. Ez ditu lurzoru hezeak gogoko, ongi drainatutako lurzoruak nahiago ditu. Hala ere, edozein lurzoru motetara moldatzen da, kareharrizkoak barne. Lehorte eta hotz handiak jasateko gai da. Izozteekiko nahiko sentibera da geldialdi begetatibo laburra, udaberrian berehala loratu eta hazkuntza azkar jarraitua duelako.
Gune batzuetan basati bihurtu da. Izan ere, zumar hau grafiosi gaixotasunarekiko erresistenteagoa da.
Martxo-apirilean loratzen da eta haziak maiatza eta ekainean sakabanatzen ditu. Haize bidez barreiatzen dira. Hostoak sortu baino lehen loratzen da.
Bereziki apaingarritzat erabiltzen da, baina nahiko zuhaitz pobrea da, biziraupen laburra eta egur hauskorra duelako. Hazkuntza azkarra du eta zumar guztien artean grafiosi gaitza hoberen jasaten duena da. Horregatik, nahiz eta hainbat lekutan espezie aloktonoa izan, gehiago kultibatzen da.
Gainera, inguruko baldintzak eta baldintza edafikoak jasateko gaitasun handiagoa du, zumar autoktonoa den zumar hostotxikiarekin ("U. minor") konparatzen badugu. Nahiko erraz bertakotzen da errepideetako ertz eta harrotu berriak diren etxe lurretan.
Erresuma Batuan bonsai gisa erabiltzen da.
Landare apaingarri honek hezitako aldaera hauek ditu:
Nahiz eta grafiosiarekiko erresistentzia handia duen, gainontzeko zumar gehienak bezala, intsektu eta bizkarroiekiko sentibera da. Esaterako, "Xanthogaleruca luteola" zumar hostoko kakalardoaren onddoaren gaixotasuna, "Nectria cinnabarina" onddo patogenoak sortutako oidioa eta txankro gaixotasuna ditu. Hala ere, zumar dilindaria gainontzekoak baino erresistenteagoa da "Verticillium" onddo generoak sortutako gaixotasunaren aurrean.
Patogenoez aparte, hainbat animalien habitata da. Ohikoa da ekaitzen ostean adarrak erortzea, enborrean hutsuneak sortuz. Hainbat hegaztirek hutsuneak habileku bilakatuko dituzte, hala nola: txolarreek, araba-zozoek, okilek eta beste hainbatek. Kattagorriek ere hutsune hauek erabiltzen dituzte gordeleku gisa eta hazietaz edo kimuetaz elikatzen dira batzuetan.
Estatu Batuetan espezie aloktonoa bilakatu da, bertakoa den "U. rubra"rekin hibridatu eta Argentinako panpara iritsi baita. Europan, Espainian zabaldu da gehien bat eta bertakoa den zumar hostotxikiarekin hibridatu da, azken honen kontserbazioan arazoak sortuz.
Argiarekiko duen menpekotasuna dela eta, normalean ez ditu baso natural helduak inbaditzen. Gune ireki eta hiriak inbaditzen ditu, bereziki garraiobideen ertzak.
Zumar dilindari
Zumar dilindaria ("Ulmus laevis") zuhaitz hosto-erorkorra da, klima epel-hezeetako urertzetan aurkitzen dena, ibai handien inguruan edo lurzoru hezeetan zehar. Gune urperatuetan, hau da, baldintza anoxikoetan bizirauteko gaitasuna duen zumar bakarretakoa da. Europa erdian eta ekialdean zehar banatzen da. Europan arrarotzat hartzen da eta uholdeak ohikoak diren guneetan babestuz aurrera egiten du. Gainontzeko zumarretatik erraz bereizten da lorek zintzilikariak eta hauen pedizeloa luzea dutelako, samararen ertzak ziliatuak dituelako eta hosto azpialde guztia ilaunduna delako. Amerikar zumarrarekin ("U. americana") estuki erlazionaturik dago; alogamoak dira. Polena eta haziak haizearen bidez banatzen ditu.
30 m-rainoko zuhaitza da eta ale helduetan enborra zuzena eta azala zartatua izaten da. Enborraren diametroa bi m baino gutxiagokoa da bularraren altuera inguruan. Zumar hostozabalaren ("U. glabra") antzeko altuera du, baina itxuraz ez da horren simetrikoa adarren egitura irregularragoa delako eta ez delako horren borobila. Adabegiak pitin bat ilaundunak dira. Sustrai-sistema zabala da baina ez oso sakona. Horregatik, sustraiek moldapen gisa enborraren oinean kontrahorma itxurako ohol bereizgarriak eratzen dituzte.
Hosto-erorkorreko zuhaitza da. Hostoak suborbikularrak dira, oina nabarmenki asimetrikoa dute eta lobulua nahiko handia da, 13 mm-koa. Lobuluaren luzera pezioloarenaren berdina da gutxi gorabehera. Txandakatuak dira, akuminatuak, eliptikoak, nahiko argalak eta 6-12 cm-ko luzerakoak. Ertza bitan zerratua dute, zumar hostozabalaren moduan eta pezioloa laburra da, 12 mm-koa. Azpialde guztia ilaunduna da, ile grisaxka luze eta finekin. Nerbiazioa pinatua da, 20 nerbiotarainokoa.
Loreak hermafroditak dira eta zintzilikariak dira, kandu luzeetan kokatuak. Zimetan biltzen dira, 15-30 loreko sortetan eta oso ugariak dira. Zumar hostozabalean bezala, periantoa monoklamideoa da ez duelako petalorik. Periantoaren lobuluak asimetrikoak dira. Pedizeloak 35 mm-rainokoak izaten dira, nabarmenki luzeak beste zumarrekin konparatzen bada. Anemofiloak dira eta udaberrian hostoak agertu baino lehen loratzen dira.
Samara da fruitua, hazia erdian duen fruitu obalatua. Bereizten da hegalen ertza ziliatua delako. Puntan muxarradura sakon bat du. Hazia fruituaren erdian eta muxarretik urrun kokatzen da.
Europa erdialdean, ekialdean eta hego-ekialdean aurkitzen da, baita Asia Txikian ere. Frantzia ipar-ekialdetik Finlandia hegoalderaino zabaltzen da, ekialdean Uraletaraino eta hego-ekialdean Bulgaria eta Krimearaino iristen da. Inguru hauetan arraroa edo galtzeko zorian dagoen espeziea da.
Orain gutxi arte, Iberiar penintsula iparraldeko zumar dilindariaren aleak, hasiera batean landatutako aleetatik naturalizatu zirela uste zen. Duela gutxiko azterketa batzuek (Fuentes-Utrilla 2008) baieztatu dute populazioen izaera espontaneoa dela. Espeziea azken izotzaldietan zehar klima leunagoko babeslekuetan mantendu da. Beraz, Zamora, Soria, Nafarroa eta Gipuzkoako populazioak espontaneoak eta erreliktikoak kontsideratzen dira.
Euskal Herrian ipar erdiko ibai batzuen ertzetako ibar-basoetan aurkitzen da eta, populazio honek berezko banaketaren hegoaldeko muga osatzen du. Gipuzkoako eta Nafarroako hainbat erreketan ezagutzen da, hala nola Urola (Zumaia eta Azpeitia udalerrien artean), Agauntza (Ataunen) eta Araxesen (Gaztelu eta Lizartza arteko gune babestuan). Populazio hauek nahiko ugariak dira, bereziki Urola errekakoa eta adin desberdinetako aleek osatzen dute. Arabako Batan ibaian erreferentzia bat dago, baina ez da espontaneoa kontsideratzen.
Habitat bereko espezie batzuk:
Ur-bazterretako espeziea da; ibaien inguruan, aintziren ertzetan eta leku hezeetan aurki daiteke, lurzoru fresko eta sakonetan. Banaketaren erdialdean dauden baso-estepetako lurzoru lehorrak jasateko gai da. Gutxitan aurkituko dugu 400 m-ko altitudetik gora. Baldintza anoxikoak jasateko gai den zumar bakarrenetakoa da.
Udaberri bukaeran (apirila-maiatza) hazia heltzen da eta anemokoria ematen da. Ur bazterretako habitatetan, fruituak ur gainean geratzen direnez distantzia handiagoak koloniza ditzake.
Apaingarri modura erabiltzen da bereziki eta ikerketa ugari egin dira landaketa metodologia eta banaketaren inguruan.
Grafiosiarekiko sentibera den arren, ez da kontsideratzen gaixotasun honek asko kaltetzen duenik, banaketaren mendebaldean behintzat. Ikerketek erakutsi dute "Scolytus scolytus" kakalardoak, hau da grafiosi gaixotasuna eragiten duen onddoaren bektoreak, ez duela zumar dilindaria gustuko bazka gisa.
Ez da kontsideratzen arriskuan dagoen espeziea denik, baina taxon sentibera da. Erliebe baxuko ur-bazterretan hazten denez, deforestazioaren, nekazaritzaren eta industriarako lurzoruaren drainatzearen eraginez, espezie honek habitat ugari galdu ditu. Gaur egun, populazio gehienen banaketa area txikia da eta gainera nahiko isolatuak daude. Honek, populazio naturalei izaera erreliktikoa eman die. Populazio espontaneo autoktonoetan, erosio genetikoa gertatzeko arriskua dago, naturalizatu berri diren populazioz inguratuak daudelako eta bi hauen gurutzaketa jazo daitekeelako.
Zenbat populazio dauden ez dakigunez, EAEko flora baskularraren zerrenda gorrian datu gutxiegi (DD) moduan sailkatu da.
Amerikar zumar
Amerikar zumarra ("Ulmus americana") hosto-erorkorreko zuhaitza da, 43 m-rainoko altuera izan dezakeena. Ekialdeko Ipar Amerikan du jatorria.
"U. americana" zumarren generoan espezie bakarra da, tretaploide edo kromosoma bikoizduna (2n = 56) delako.
Zumar hostozabal
Zumar hostozabala ("Ulmus glabra") Ulmazeoen familiako eta "Ulmus" generoko zuhaitz hostoerorkorra da. Altitude handiagotara iristen da zumar hostotxikia baino. Baso hostoerorkor hezeetan hazten da, batez ere ibai bazterretan eta trokarteetan. Eskualde Eurosiberiarrean banatzen da, Asiako mendebaldean eta ia Europa osoan.
Lindquisten arabera, bi subespezie ditu:
Altuera handiko zuhaitza da, 40 metroraino iritsi daiteke. Adaburua zabala da, obalatua, gaztetan obal-eliptikoa eta heldutasunean borobilagoa bilakatzen dena. Enborra zartatua, suberosoa eta marroi-gris kolorekoa da, eta zumar hostotxikiarena baino haritsuagoa.
Zuhaitz hostoerorkorra da. Hosto bakun handiak ditu, 8-17 zentimetro luze. Akuminatuak, eliptikoak eta ilaundunak dira, baina azpialdea ilegabea edo ile mototsekin nerbio galtzarbeetan. Berde ilunak dira, baina azpialdea argiagoa izaten da. Ertza eskabridoa eta bitan zerratua dute, hortz bereiziekin. Oina nabarmenki asimetrikoa da, izan ere hosto oineko gingil biribildua kandua bezain luzea edo luzeagoa da. Beste ezaugarri bereizgarria punta trikuspidatua da. Hostoen antolamendua txandakatua da. 14-20 nerbio pare izaten ditu, paraleloak, pinatuak eta nabariak. Pezioloak iletsuak dira.
Lore hermafroditak ditu, hostoak baino lehenago ateratzen direnak. [[Infloreszentzia] biribildu ia eserietan antolatzen dira, 10-20 lore-multzo dentsoak osatuz. [[Perianto]]a monoklamideoa da ez baitu [[petalo]]rik. [[Ginezeo]]a bikarpelarra da, eta androzeoan 4-5 kanpo [[lorezil|estamine]] ditu. [[Antera]]k gorrixkak dira, eta gainerako atalak marroi-horixkak.
[[Samara (fruitua)|Samara]] da fruitua, 25 mm artekoa eta hegal zabala, ziliatu gabea eta fina du. Obalatua da eta punta muxarratua du, baina muxarra ez da erdian kokaturik dagoen hazira iristen. Gaztea denean kolore berde argia du eta haziak marroia; heltzean samara marroi-horia bilakatzen da.
Europa gehienean eta [[mendebaldeko Asia]]n banaturik dago; urriagoa da ipar-ekialdeko Europan eta eskualde mediterraneoan. Iberiar penintsulan, [[grafiosi]]ak asko murriztu du haren banaketa area. Dentsitate handieneko guneak iparraldean daude, [[Kantauriar mendikatea]]ren ekialdetik [[Kataluniako Autonomia Erkidegoa|Kataluniaraino]].
Euskal Herrian [[Kantauriko isurialdea]]n aurkitzen da nagusiki, baina mediterraneoan ez da falta, ibai handien ertzeko [[ibarbaso]]en parte baita.
[[Lurzoru]] emankor eta sakoneko ibarretan eta baso misto hostozabaletan hazten da. [[Kareharri]]zko zoruak ongi jasaten ditu, eta lur eremu arin eta freskoetan bizi da. Hezetasun erdi-altuko guneak nahiago ditu, urte sasoi lehorrik gabekoak.
Loraldia martxo eta apirila artean gertatzen da, hostoak garatu baino lehen. [[polinizazio]] [[anemofilia|anemofiloa]] dute eta haziak maiatza-ekaina bitartean heltzen dira.
Egurra ez da zumar hostotxikiarena bezain estimatua. "Zumar zuria" deitzen zaio, eta [[altzari]]gintzan eta, batez ere, [[ontzigintza]]n erabiltzen da, gogorra eta baldintza hezeetan [[usteltze|usteldurarekiko]] erresistentea baita.
Hostoekin aziendak elikatu daitezke, eta enborraren azala astringente gisa erabili izan da, [[tanino]]tan aberatsa delako.
Garai batean, hiri eta herrietako [[lorategi]]etan jartzen ziren maiz, baina gero eta gutxiago landatzen dira, grafiosiak eragiten dituen kalteak direla-eta.
Zumar hostotxikiarekin batera bizi den lekuetan, bereziki Kantauriko isurialdean, bien arteko [[Hibrido (biologia)|hibridoa]] azaltzen da, "Ulmus x hollandica" Mill. Bi espezieen arteko ezaugarri morfologikoen nahasketa duelako bereizten da.
"[[Ophistoma ulmi]]" [[onddo]] [[askomizete]]ak zumarra zoltzen du, eta [[grafiosi]] izeneko gaixotasuna eragiten. "[[Scolytus scolytus]]" [[kakalardo]] [[eskolitido]] zulatzailea da bektorea esporen sakabanaketan, zumarraren hostoez eta egurraz elikatzen baita. Onddoa zuhaitzaren sisteman sartzen da, osoa kutsatuz eta garraio sistemaren kolapsoa eraginez. Hostoak zimeltzen eta horitzen hasten dira eta, hilabete gutxiren buruan, zuhaitza ihartzen da. Jatorria Asiaren ekialdean duela uste da, bertako zumarrak erresistenteagoak baitira. Gaixotasuna Asiara, Europara, Estatu Batuetara, Kanadara eta Zeelanda Berrira barreiatu da.
Bestalde, zumar hostoen gainean "[[Platychora ulmi]]" onddo saprobioa hazten da.
[[Kategoria:Ulmus]]
[[Kategoria:Euskal Herriko zuhaitzak]]
[[Kategoria:Landare apaingarriak]]
Camperdown zumar
Camperdown zumarra ("Ulmus glabra" var. "camperdown") hosto-erorkorreko zuhaitza da. Zumar hostozabalaren kultibar ezaguna da, 4 metroko altuera ere izan daitekeena.
Ingeles zumar
Ingeles zumarra ("Ulmus procera") hosto-erorkorreko zuhaitza da, 40 m-rainoko altuera izan dezakeena. Europa osotik hedatuta dago.
Grafiosi agertu baino lehen, Europa espezierik hedatuenetariko bat izan zen. Bere izen arruntak kontrakoa dioen arren, litekeena da Italiako edo Turkiakoa jatorriz izatea.
Dekantazio
Dekantazioa dentsitate desberdineko bi likido nahastezin (ura eta olioa, adibidez) banazteko erabiltzen den prozedura da. Horretarako dekantazio inbutua erabiltzen da.
Lehendabizi bereizi nahi diren bi likidoak dekanatzio inbutuan sartu behar dira. Denbora bat itxaron eta bi likidoak elkarrengandik ondo bereizita daudenean (bata bestearen gainean), behean dagoen balbula bat zabaldu eta behean dagoen likidoa (dentsitate handiena duena) ontzi batean jausten hasten da. Dena eroritakoan, balbula itxi eta horrela bi likidoak bereizita geratuko dira.
Trimeresurus gumprechti
Trimeresurus gumprechti "Trimeresurus" generoko animalia da. Narrastien barruko Viperidae familian sailkatuta dago.
Lundy
Lundy uhartea Ingalaterrako uharte bat da, Bristolgo kanalan kokatua, kanalaren uharterik handiena izanik. Devongo itsas-ertzetik 19 kilometrotan dago.
Lundy irla oso aberatsa da natura aldetik, eta Ingalaterran eratutako lehendabiziko Itsas natura erreserba izan zen.
Juka
Juka ("Yucca gloriosa") Asparagaceae familiako landare loreduna da, hegoaldeko Estatu Batuetan- Ipar Carolinatik Floridaraino jatorria duena.
15-20 m luze da, enbor biribila eta inguru guztia ezpata itxurako hosto luze gogorrez estalia duena, batez ere Europan landare apaingarri gisa edukitzeko lantzen dena.
Josueren juka
Josueren juka ("Yucca brevifolia") Asparagaceae familiako landare loreduna da, mendebaldeko Estatu Batuetan- Kalifornia, Arizona, Utah eta Nevadan- jatorria duena.
Ingelesez du izena eta oso hedaturik dago Mojaven (eta batez ere bere izena daraman Josueren Jukaren Parke Nazionalean ()
"Yucca brevifolia" subsp. "brevifolia" azpiespezie nagusiaz gain, beste bi azpiespezie ere baditu:
Anemona landatu
Anemona landatua ("Anemone coronaria") "Anemone" generoko landare loreduna da, Mediterraneoan jatorria duena. Eguerdililietan, espezie tipoa da. 20–40 cm-ko altuera du.
Torbisko
Torbiskoa ("Daphne gnidium") Timeleazeoen familiako zuhaixka, 1,5 m inguru luzea, enbor zuzena eta adar gutxikoa duena. Lantza egiturako hosto larrukarak ditu, gainalde berdekoak eta azpialde berde zurixkakoak. Loreak txikiak eta zuri horixkak ditu eta fruituak basakaran baten itxurakoak eta kolorez hori gorrixkak. Mediterraneo Itsasoaren inguruko lurraldeetako sasi-lekuetan eta basoetako sareguneetan hazten da.
Biogeruza
Biogeruzak edo biofilmak azal batera atxikiturik dauden egitura biologikoak dira, mikrobio ugariz osatuak. Exopolimero baten bidez atxiki ohi dira mikrobioak azal horretara (bizidun baten azala edo bizigabeko azala izan daitekeena).
Biogeruza batean bi osagai bereiz daitezke: osagai biziduna (mikrobioz osatua) eta zelulaz kanpoko matrizea (mikrobioek ekoiztutako proteinaz eta polisakaridoz osatua). Biogeruza-masaren %85a matrizeari dagokio.
Biogeruza batean ingurugiro desberdinak daude. Bestalde, biogeruzak mikrobioak babesten ditu, egitura horretan zailagoa baita eragile antimikrobiarrak (antibiotikoak, desinfektagarriak...) mikrobio guztietara iristea.
Orokorrean, bakterioak bi modutan bizi daitezke: era librean edo planktonikoan, eta egitura baten barruan beste mikrobio gehiagorekin, azal batera itsatsiak (biogeruzan). Biogeruzetan hazten diren bakterioek berezko ezaugarri fisiologikoak dituzte, era librean bizi diren espezie bereko bakterioek ez dituztenak.
Arlo klinikoan biogeruzek infekzioen sendaketa zailtzen dute, eragile antimikrobiarren jarduera (antibiotikoak, immunitate-sistemaren fagozitoak...) oztopatzen dutelako. Organismoan, bakterioek larruazalean, mukosetan, hortz-haginetan eta jarritako protesietan, besteak beste, biofilmak eratu ahal izaten dituzte. Ez da arazo makala medikuntzan organismo barruko hainbat tokitan (mukosetan edo jarritako inplante medikoetan, adibidez) biogeruzak eratzea, bertan mikrobioak oso babestuta baitaude antibiotikoen aurrean. Era berean, haginetako bakterio-plaka patogenoak, txantxarra eragiten duena, biogeruzak ere eratzen ditu bertan.
Biofilmak ingurugiro likido batean dauden azal solidoen gainean eratzen dira beti. Ur-soluzioa behar dute agertzeko, edo hezetasun handiko ingurugiroak.
Merkataritzan eta industrian ere biogeruzek kalte handiak dakartzate. Egitura horiek mantsotu egin dezakete hodietan zeharreko ur edo olio-fluxua, azkartu dezakete hodien korrosioa eta abiarazi egin dezakete ur azpiko objektuen degradazioa (kostaldeko instalazioak edo itsasontzienak ditugu honen adibidea) 
Era berean, jakina da Legionella pneumophila bakterio beldurgarriak ur-hodietan biogeruzak sortzen dituela aldeko baldintza batzuk dituenean (zikintasuna, materia organikoa, ur epela, ur geldoaren eremuak, etab.)
Arroka ama
Edafologian, arroka ama lurzoruaren geruza sakona da, aldaketarik jasan ez duena. Batzuetan D horizontea izena ere ematen zaio. Harri ama erregolitoaren edo material disgregatuen azpian dago.
Edafologia
Edafologia lurzoruak ikertzen dituen zientzia da, horien ezaugarriak landare, zuhaitz eta beste izaki bizidunengan duen eragina aztertuz bereziki. Lurzoruen zientzietako bat da, pedologiarekin batera.
Edafologiaren barruan gai hauek aztertzen dira: Lurzoruaren prozesuak, edafogenesia, lurzoruaren propietate fisiko-kimikoak, 
lurzoruaren dinamika, lurzoruaren egitura bertikala eta lurzoruen taxonomia eta banaketa.
Zerrauts
Zerrautsa zuraren zerraketaz sortzen den hondakina, zurraren hautsaz eta txirbil txikiz osaturikoa. Antzinan zoruetara jausitako likidoak jasotzeko erabiltzen zen, baina egun aglomeratuak egin, abereentzako azpigarri moduan eta pelleta egiteko erabiltzen da bereziki.
Ergotismo
Ergotismoa —jendartean San Antonen sua edota San Anton sua izenez ere ezaguna— janari-intoxikazioa da, mikotoxinez kutsatutako zekalea jatean harrapatzen dena. Mikotoxinak onddoek sortutako toxinak dira, eta ergotismoa sortzen duena ergotamina izenekoa da. Onddo kaltegarri batek, zekale-ainoak ("Claviceps purpurea") mikotoxina hori ekoizten du zekalea kutsatzean. Zenbaitetan, zekaleaz gain, zekale-ainoak garia eta garagarra ere kutsa ditzake.
Erdi Aroan zekalearen irina asko erabiltzen zen ogia egiteko. Horregatik, garai hartan oso ohikoa zen ergotismoa, zekale lizundua eta kutsatua sarritan ogiaren lehengaia baitzen. Izurrite latzak eragin zituen ergotismoak Erdi Aroko Europan, eta gaitzak jotako gaixoak artatzeko ospitale bereziak sortu ziren, San Antonioren fraideen zaintzapean. Hortik datorkio gaitzari bere herri-izena (San Antonen sua).
Ergotaminak antza handia du azido lisergikoarekin (LSD). Bi substantzia horien egitura molekularra oso antzekoa da. Horrenbestez, ergotismoak —LSDaren antzera— haluzinazio biziak eragiten ditu gaixoarengan, eta baita beste asaldura psikikoak ere. Horretaz gain, gorputz-adarretako gangrena mingarria ere sortzen du, asaldura baskularrak eragiten dituelako (hotza, hasieran, eta erremina —geroago— agertzen da gorputz-adar gehienetan).
Gaitza baztertu egin da Europa aldetik, baina noizean behin kasu berriak agertzen dira Hirugarren Munduko herrialdeetan.
Lila
Lila edo amañi-lilia ("Syringa vulgaris") "Oleaceae" familiako zuhaitza da, normalean 6 eta 7 metro bitarte neurtzera iristen dena. Jatorria Europako hego-ekialdeko Balkanetan du.
Ez da nahastu behar antzekoa den "Buddleja davidii" zuhaixkarekin, zenbait testutan hala agertzen bada ere. Antza dela eta, batzuetan budleiari "lila izun" esaten zaio.
Parterre
Parterrea lore, landare eta soropila dituen lorategi bateko zati mugatu bat da, bereziki forma geometriko erregularra badu.
"Parterre" hitza frantsesetik dator, eta "lurretik" esan nahi du.
Hegoaldeko elorri zuri
Hegoaldeko elorri zuria ("Crataegus laevigata") errosazeoen familiako zuhaixka handia edo zuhaitz txikia da, mendebaldeko eta erdialdeko Europatik zabalduta dagoena.
Landare apaingarri moduan erabiltzen dute eta zenbait kultibarrak ditu.
Giardiasi
Giardiasia edo lambliasia Giardia lamblia izeneko protozooak ("Giardia intestinalis" ere deitua) sortutako gaixotasuna da, gastroenteritis akutua eragiten duena. Protozoo patogenoak flageloak ditu eta gorotzez kutsatutako uretan bizi da hesteetatik kanpo.
Giardiasia kosmopolita da eta Hirugarren Munduko herrialdeetan ez ezik, herrialde garatuetan ere agertzen da. AEB-etan, esaterako, 20.000 kasu inguru azaltzen dira urtero , eta estatu espainiarrean 729 kasu aitortu ziren 2002. urtean . Kasu hauetako askok kutsadura fekala duten urak edatean dute sorburua.
Hesteetatik kanpo protozoo bizkarroiak (trofozoito izenekoak) kisteak eratzen ditu, oso erresistenteak direnak (kloroarekiko, adibidez). Kisteek ura edo janariak kutsatzen dituzte, eta ur edo janari kutsatu horiek irensterakoan harrapatzen da gaitza. Gorotz-aho bidetik burutzen da giardiasiaren transmisioa, beraz. Heste meharrera iristean, kisteak trofozoito bihurtzen dira berriz, eta bizkarroiaren bizi-zikloa osatzen da.
Hiru dira kutsapen-bide nagusiak:
Gaixotasun honen sintoma nagusiak gastro-intestinalak dira: beherakoak, sabeleko mina, astenia eta nekea, eta koipeak eta bitamina liposolugarrien xurgaketaren akatsak. Gorotzei berebiziko kiratsa darie, baina ez dute odolik edo mukirik. Hainbat kasutan infekzioa asintomatikoa da: gizabanakoa protozoo bizkarroiaren eramailea da, baina ez du gaitzaren sintomarik.
Diagnostikoa gorotzaren azterketan datza (kisteak edo trofozoitoak antzemateko), edo ELISA bitarteko frogaren bidez, protozoo patogenoaren antigenoak aurkitzeko. Tratamenduari dagokionez, metronidazol, albendazol eta krinakina, besteak beste, erabiltzen dira.
Kriptosporidiosi
Kriptosporidiosia Cryptosporidium izeneko protozooak eragiten duen gaixotasuna da. Gaitza protozoo honetaz kutsatutako ur edo janariak hartzean harrapatzen da. Gastroenteritisa eragiten du.
1993. urtean AEBetan inoiz gertatu den uraren bidez transmititutako gaixotasun baten agerraldirik larriena izan zen, Milwaukee hirian (Wisconsin). Ia 400.000 pertsonek gastroenteritis akutua izan zuten. Gaitzaren jatorrian ez zen inongo birus edo bakteriorik agertu, "Cryptosporidium parvum" protozooa baizik, hiriaren ur-hornidura sisteman sartu zena.
Gastroenteritisa eragiten duten beste eragile patogenoen antzera, gaitza gorotz-aho bidetik transmititzen da. Ur kutsatua edatean, janari kutsatuak irensterakoan, protozooa duten ur zikinetan bainatzerakoan (ibaiak, aintzirak...) eta baita harreman sexualen bidez (uzki-sexua egiterakoan) harrapatzen da gaitza. Kasu horietan guztietan protozoo patogenoa duten gaixo baten gorozkiak dira gaitza transmititzen dutenak.
Aipatu behar da Cryptosporidium-ek, beste protozoo eta bakterioen aldean, erresistentzia handiagoa duela kloroarekiko. Beraz, edateko uraren arazketa prozesuan, klorazioaz gain, sedimentazioa eta iragazketa prozesuek garrantzi handia dute eragile patogenoa erauzteko.
Esan bezala, gastroenteritis akutua eragiten du kriptosporidiosiak. Gaitza ez da larria, eta hamar egunen buruan berez sendatzen da. Beherakoak, sabeleko mina eta odolik gabeko gorozki urtsuak dira sintoma nagusiak. Hala ere, immunitate-sistema ahulduta dutenek (HIESdunek, adibidez) konplikazio larriak dituzte, beherako ugari izanik (50 inguru egunero). Ospitaletako zainketa berezien unitateetan artatu behar dira gaixo horiek.
Gaitzaren diagnostikoa gorotzaren azterketan datza (protozoo bizkarroia antzemateko) edo ELISA bitarteko frogaren bidez, protozoo patogenoaren antigenoak aurkitzeko. Tratamenduari dagokionez, kasu gehienetan ez da inongo botikarik ematen, gaixoaren birhidratazioa zaindu behar da soilik. Pertsona immunogutxituetan besterik ez dira erabiltzen azitromizina eta paramomizina bezalako medikamentuak.
William Curtis
William Curtis zientzialari eta naturalista ingeles bat izan zen.
Bere lanik garrantzitsuena "Flora Londinensis" da (1777 – 1798).
Ebapotranspirazio
Ebapotranspirazioa (ET) lurrunketaren eta transpirazioaren batura da, lurraren gainazaletik eguratsera doan hezetasuna.
Lurrunketa eguzkiaren erradiazioak eragiten du eta transpirazioa landarediak. Denbora-unitateko milimetrotan adierazten da.
Jakina da ura etengabe trukatzen dela ozeano, kontinente eta atmosferaren artean. Grabitateak, atmosferan kondentsatzen den aire hezea prezipitazio moduan sakabanatzen du kontinente eta ozeanoan zehar, baina kontinente eta ozeanoetan pilatzen den ura atmosferara bueltatzen da ebapotranspirazio-prozesuaren bitartez. Nahiz eta lurrunketa eta transpirazioa prozesu desberdinak izan eta bakoitza bere aldetik egiten den, ez da batere erraza hauek banatzea, aldi berean gertatzen diren prozesuak direlako.
Ebapotranspirazioak uraren ziklo hidrologiko eta balantze energetikoan zer esan garrantzitsua dauka. Uste da euri erauntsi baten ondorioz sortutako prezipitazio totalaren % 70 atmosferara itzultzen dela ebapotranspirazioaren bidez, eta gainontzeko % 30a lurrazaleko eta lurrazalpeko isurketa moduan jariatzen dela ozeano eta itsasoetara. Ziklo hidrologikoaren osagaia izateaz gain, ebapotranspirazioak berotze-ahalmenean eta energiaren antolakuntzan eragina du uraren egoeraren aldaketa dela eta, jasotako eta igorritako energia kopuruan oreka lortzen delako. Prozesu honek eragiten duen ur-galera kopurua kontuan hartuta, ur-hornikuntza eta banaketa-sistema egoki bat gauzatu ahal izango dugu.
Uste da, urteak pasa ahala lortu diren emaitzek baieztatzen dutenez, baporizazioa erabiltzen dela gehienbat zonalde desberdinetako idortasun-adierazleetan eta klimatologian, fenomeno hau eragiten duten erreferentzia-faktorerik nagusienak bihurtu direlako. Hala eta guztiz ere, ebapotranspirazioan parte hartu duten bolumenen ebaluazioen inguruan lortu du leku aipagarri bat. Hauek berez garrantzitsuak dira, baina ezinbestekoak dira hainbat zereginetan, hala nola, baliabide hidrikoen planifikazio eta kudeaketan, hainbat lan-ingurumenetan eta baita landarediaren eskaera hidrikoetan ere.
Hondakinen minimizazio
Hondakinen minimizazioa da pertsonek eta gizarteak sortutako hondakin kantitatea gutxitzeko prozesu eta politika.
Hondakinen minimizazioak esfortzua dakar fabrikazioan erabiltzen diren lehengai-gutxitzea eta energia-gutxitzea lortzeko. Produkzioa mantenduz, lehengai gutxiago erabiliz gero, orokorrean hondakin gutxiago sortuko litzateke. Hala ere, hondakinak gutxiagotzeko, produkzio-prozesuaren ezagutza behar da. Horretarako, materialen jarraipena egin behar da lortzen diren lekuetatik bueltatzen diren lekuetaraino, eta hondakinaren konposizioa ezagutu behar da.
Hondakinen iturri nagusia ez da berdina izaten herrialde guztietan. Erresuma Batuan, hondakin gehienak eraikinen eraisketetan sortzen dira. Sorburu hauen atzetik meatzaritza, harrobiak, industria eta merkataritza daude. Etxe-hondakinak, aldiz, sortutako hondakin guztien ehuneko txiki bat besterik ez dira. Batzuetan, produkzio-katearen eskakizunaren ondorioz sortzen dira hondakinak. Adibidez, produktu jakin bat paketatzen duen enpresa batek, ontziratzea modu jakin batean egin behar dela esan dezake, berak duen makinariaren nahietara gerturatzen delako (baina modu hau agian ez da egokiena).
Hondakinen hierarkiaren arabera, hondakinen tratamendura gerturatzeko modu eraginkorrena maila gorenean dago (prebentzioa). Hondakinen minimizazioaren beste muturrean, hondakinen kudeaketa dago. Hondakinak birsortzeko, berrerabilpena, birziklapena eta energiaren bihurketa dira garrantzitsuenak.
Minimizazioa industrian aplikatuz gero, hondakinen produkzioa gutxituko litzateke material egokiagoak erabiliz eta fabrikazio-prozesu eraginkorrago batez. Hondakin gutxiago sortzeko teknikak ezartzeak, komertzialki arrakastatsuak eta berrituak diren produktu aldaketak sortu ditu. Hondakin gutxitzeak industria eta ingurumenarentzako onurak ekarri ditu.
Hondakinen minimizazioak diru-inbertsioaren beharra du eta inbertsioa, orokorrean, hau ezartzeak sortzen dituen aurrezkiekin orekatu ohi da. Hala ere, sektore batean hondakinak gutxitzeak beste batean gehiago produzitzea eragin dezake.
Hondakinen minimizazioa aplikatu dadin, gobernuek diru-laguntzak edo laguntza administratiboak ezartzen dituzte. Estrategia hauek, hondakin-gutxitzeak ingurumenari sor diezazkion onurengatik ezartzen dira. Erresuma Batuan, adibidez, “The Catalyst Project” eta “Dee Waste Minimisation Project” moduko proiektuek, eraginkortasuna ziurtatu dute politika hauetan. “Merseyside”ko hainbat konpainiatan, 9 milioi librako aurrezkiak sortu dira, eta zabortegietara bidalitako urteko hondakinen kopurua 12.000 tona jaitsi da.
Jarraian, hondakin-gutxitzearen hainbat prozesu azalduko dira.
Enpresa eta gizarteak bat datoz sortzen dituzten produktuak eta lehengaiak optimizatzearekin. Adibidez, jostun batek bere arropa sortzen duen tela zati batean patroi-aldaketa bat eginez gero, tela aurreztu dezake eta ondorioz, hondakin gutxiago sortu.
Hondakinak berriro sar daitezke produkzio-katearen hasieran eta honen ondorioz, hauek ez dira produkzio-hondakin bilakatzen. Hau industrian asko egiten den prozesu bat da. Paper-fabriketan, adibidez, akastun paper-biribilkia produkzioaren hasierara eramaten da papera sortzeko, eta plastikozko produktuak egiten dituzten enpresetan, hondakinak eta eraldatu gabeko plastikozko zatiak produkzioaren hasierara eramaten dira.
Sortutako loteetatik ahalik eta gutxien bota ahal izateko, pauso jakin batzuk eman behar dira. Hau, ikuskapenen-maiztasuna handituz eta ikuskapen-puntuak gehiagotuz lortzen da. Prozesu automatikoak ezarriz gero, prozesuan gertatzen diren akatsak segituan aurkitu daitezke.
Prozesu honetan, hondakina lehengai bilakatzen da. Hondakin-trukatze honen bidez, hauen bolumena gutxitzen da eta deuseztatu ezin diren hondakinen kantitatea jaistea lortzen da.
Prozesu hau burutzeko, lehengaiak lortzen direnean zuzenean bidaltzen badira fabrikazio-puntura, normalean erabiltzen diren lehengaien garraiorako bilgarriak aurrezten dira, eta, ondorioz, hondakin gutxiago lortzen dira.
Hondakin-gutxitzea eta baliabide-gehitzeak produktuen diseinuan eragin dezake. Diseinuan produktuaren osagai-gutxitzea lortu behar da eta produktuen desmuntatzea erraztea, ondoren osagai bakoitza erraz birziklatu edota konpontzeko helburuarekin.
Kasu batzuetan, hobe izaten da produktu bat sortzeko erabiltzen diren lehengaien bolumena gutxitu beharrean, sortzen diren hondakinen bolumena edo toxikotasuna gutxitzea. Kontuan hartu beharreko beste gauza bat da produktuak ingurumenean sortzen duen kutsadura.
Anisakiasi
Anisakiasia edo anisakidosia Anisakidae familiako nematodoak irenstearen ondorioz (arrain kutsatua janda, adibidez) agertzen den gaixotasuna da. Gaitza sortzen duten nematodo ohikoenak Anisakis generokoak dira.
Har mota hauek arrainen bizkarroiak dira (zoonosia). Gizakiak kontsumitzen dituen arrain asko nematodo kaltegarri horietaz kutsatuta egon daitezke (bisigua, abadira, legatza, hegaluzea, liba, bakailaoa, antxoak...). Hala ere, arrain kutsatua sukaldean ondo egosten bada nematodo bizkarroia beroaren ondorioz hiltzen da. Anisakiasi kasu ia guztiak arrain gordina jatearen ondorioz agertzen dira.
Behin irentsita, har bizkarroia digestio-aparatuan finkatzen da, eta gaitzaren ohiko sintomak eragiten ditu: gastroenteritisa (tripako min handia, beherakoak, gorakoak eta goragaleak...), erreakzio alergikoak (azkura eta urtikaria, eta hainbat kasutan shock anafilaktikoa), eta abar.
Ur hotzetan bizi diren arrainak errazago kutsatzen dira nematodo horiekin. Ur horietan ur-ugaztunak ugariagoak dira, eta ugaztun horiek funtsezko zeregina burutzen dute anisakisen bizi-zikloan. Horregatik, Atlantikotik datozen arrainak Mediterraneotik datozenak baino kutsatuagoak daude anisakisez.
Gaitzaren sintomak apendizitis, Crohn gaitza edo ultzera peptikoarekin nahas daitezke. Endoskopia eta kolonoskopiaren bidez harraren larbak atzematen dira; teknika horiek harra digestio-aparatutik kentzeko ere balio dute
Anisakiasia neurri prebentibo batzuk aintzakotzat hartuz ekidin daiteke:
Energia trantsizio
Energia trantsizioa berriztagarriak ez diren energia iturriak baztertu eta energia berriztagarriekin ordezteko ahaleginen multzoa da, energia kontsumo efizienteagoarekin batera, garapen iraunkorraren bidean jartze aldera. XX. mendearen bukaeran sortu eta XXI. mendearen hasieran zabaldu zen kontzeptua izan da.
Lankidetzazko ekonomia
Lankidetzazko ekonomia edo elkarlaneko ekonomia ekoizpen, banaketa eta kontsumo partekatuan, herritarren arteko lankidetzaz, oinarritzen den sistema sozioekonomikoa da. Besteak beste, jabego partekatua, truke zuzena eta partikularren arteko maileguak barnehartzen ditu.
Klimax (ekologia)
Klimaxa, ekologian, landare multzo egonkorra eta orekatua da, geografia eremu jakin bati dagokiona, eta klima eta ingurumen ezaugarri jakinak eta egonkorrak dituena. Segida ekologiko baten azken fasea da.
Mesofilo (mikrobiologia)
Biologian eta bereziki mikrobiologian, organismo mesofiloak beren hazkuntzarako tarteko tenperaturak behar dituztenak dira, 15 eta 45 °C-en artekoak. Psikrofiloen (tenperatura hotzak behar dituztenen) eta termofiloen (tenperatura altuak behar dituztenen) artean kokatzen dira, beraz, organismo mesofiloak.
Mesofiloen tenperatura optimoa 30-40 °C-en artekoa da. Tenperatura horiek odol beroko animaliarenak direnez, mikroorganismo mesofiloak animaliengan bizi ohi dira, sinbionte edo patogeno gisa.
Mesofilo asko ere mikrobiologia industrialean erabiltzen dira: bakterio laktikoak esnekien ekoizpenean (gazta, jogurta...) eta legamiak garagardo eta ardogintzan.
Mikotoxina
Mikotoxinak (grezieratik: "mukus" -onddo- eta latinetik: "toxicum" -pozoia-) onddoek ekoiztutako molekula toxikoak dira, metabolito sekundario direnak. Mikotoxinak janari-intoxikazio askoren eragileak dira.
Mikotoxinak kaltegarriak dira gizakiarentzat eta animalia askorentzat. Hori dela eta, osasun-ondorio nabarmenak dituzte. Bestalde, substantzia multzo honetan ez dira sailkatzen onddoek ekoizten dituzten beste molekula toxiko batzuk: bakterioen aurka sortzen dituztenak (penizilina bezalako antibiotikoak, kasu) edota hainbat perretxikok dituzten pozoiak.
Onddoak Fungi erreinuko bizidunak dira, hiru talde nagusitan -morfologiari dagokionez- sailkatzen direnak: legamiak (onddo zelulabakarrak), lizunak (hifa izeneko filamentuak dituztenak) eta perretxikoak (gorputz fruitu-emaile handiak dituztenak, jateko modukoak). Aerobioak dira eta heterotrofoak, ez baitute fotosintesia burutzen. Hiru mekanismo nagusiren bidez sortzen dituzte gaitzak: kontaktuaren bidez (erreakzio alergikoak eragiten dituztenean), infekzioen bidez (mikosi deritzonak sortzen dituztenean) eta mikotoxinen bidez (animalientzat kaltegarriak diren toxina berezi horiek ekoizten dituztenean).
Gizakia ez ezik, mikotoxinek ere animalia asko kaltetzen dituzte: 1960. urtean, kasu, Erresuma Batuan 100.000 oilo baino gehiago hil egin ziren Aspergillus Flavus-ek ekoiztutako toxina baten ondorioz, pentsuak kutsatu zituena.
Mikotoxinen ahalmen patogenoa aldakorra da oso: batzuk oso pozoitsu eta hilgarriak dira, beste batzuek immunitate-sistemaren gain eragina dute, edota alergiak eragiten dituzte. Beste batzuen ahalmen patogenoa askoz ahulagoa da. Badira arnas-aparatua eta digestio-aparatua kaltetzen dutenak, eta minbizia eragiten dutenak ere.
Landareak infektatutakoan onddo batzuek mikotoxinak sortzen dituzte. Kutsatutako landare horiek jaterakoan animaliek edo gizakiak mikotoxinak irensten dituzte, eta dagokion patologia garatzen dute. Garagarra, artoa, oloa, arroza, kakahueteak, garia, ilarrak, ogia, garauak... dira kutsatu ohi diren landareak, nahiz eta hainbat kasutan mikotoxinen sorburua esnekiak izan (adibidez, onddo batzuk gaztan hazten dira, rokefertina izeneko mikotoxinak sortuz). Esan daiteke mikotoxinek gaitzak sortu dituztela aspalditik, gizakiak landareak era sistematikoan landatu dituenetik.
Erdi Aroan San Antonen sua deitutakoak izurrite latzak sortu zituen Europa osoan. Gaitz honen atzean onddo kaltegarri batek sortutako mikotoxina bat (aflatoxina bat, hain zuzen) zegoen.
1960. urtetik (lehenengo mikotoxina antzeman zenetik, Aspergillus flavus-ek sortutakoa) gaur arte mikotoxina ugari aurkitu dira, garrantzitsuenak hauek izanik:
Hematofagia
Hematofagoak edo odoljaleak odolez elikatzen diren animaliak dira. Ezagunenen artean eltxoak (odoljaleak emeak soilik dira), akainak, zorriak, arkakusoak, izainak eta zenbait saguzar ("Desmodontinae" subfamiliakoak) daude.
Hematofagoak sarritan gaixotasun infekziosoen bektore dira. Ezagunenak hauek dira: "Anopheles "eltxoak (irudian), transmititzen dituen malaria, tripanosomiasi afrikarra eta tripanosomiasi amerikarrarengatik, akainek transmititzen dituzten Lyme gaitza eta leishmaniasia...
Bektore (epidemiologia)
Epidemiologian eta ekologian, bektorea izaki bizidun bat da (animalia edo mikroorganismoa), gaixo den animalia batengandik patogenoa hartu eta beste bati bat kutsatzen diona. Sarritan, bektore den animalia patogenoaren eramaile baino ez da, eta ez dio erasaten; bai ordea kutsatu dionari.
Kutsatzea hozkada edo ziztada bidez gertatu ohi da. Giza gaixotasunen bektore talde handiena artropodoek osatzen dute: eltxoek, euliek, simulidoek, zorriek, arkakusoek eta akainek hainbat birus eta protista patogeno hedatzen dituzte. Bektore horietako asko hematofagoak dira, ziztatu eta odola xurgatzean patogenoa ostalariaren odol zirkulazio sisteman sartzen da. Adibide ezagun bat Anopheles eltxoa da, zeinak malariaren bektore gisa jokatzen baitu Plasmodium parasitoa gizakiari kutxatuz. Kasu honetan Plasmodiuma kaltegabea da eltxoarentzat (behin betiko ostalaria), baina gizakiak (ostalari bitartekaria) malaria gaixotasuna pairatzen du.
Ekotipo
Biologian, ekotipoa habitat, ingurune edo ekosistema zehatz batean genetikoki desberdintzen den populazioaren azpimultzoa da, ingurugiro baldintzek zehazturiko tolerantzia mugek eraginda. Ekologo askoren ustetan ordea kontzeptua anbiguoegia da, espeziazioaren hasierako pausu gisa hartzen da.
Ingurune ezberdinetan dauden espezie beraren fenotipo desberdinak azaltzen dira geneek ingurunearekin daukaten elkarreraginaren ondorioz. Aldaketa geografiko gradualak aldaketa genetiko eta fenotipiko txikiak sortarazten ditu, azalaren kolorea adibide argia da, eta hainbat aldaera agertzen dira. Egoera honi klina esaten zaio. Aldaketa hauek denboran luzatzen badira espezie berrien sorrera ekar dezakete.
Ekotipoak ez dauka maila taxonomikorik baina sarritan subespezie edo aldaera gisa izendatzen da.
Baratzezaintza
Baratzezaintza barazkien ekoizpenaren inguruko zientzia, teknologia eta negozioak dira.
Azken hamarkadetan hiri edo kale baratzezaintza asko zabaldu da, baita Euskal Herrian bertan ere. Herri eta hiri barneko baratzezaintza berri honek zer ikusirik dauka lorezaintzarekin, ingurumen eta elikadura burujabetzarekin. Euskal udal askok baratze parkeak ari dira sortzen bertako herritarren artean baratzezaintza bultzatzeko.
Barazatzezaintza frutagintzengatik bereizten da zeren eta baratzezaintzak belarki-laboreak lantzen dituen bitartean, frutagintzak berriz zurki-laboreak zaintzen ditu fruituak lortzeko.
Bi jarduerak ezberdintzen dira bai erabilitako gaiengatik, jarduerengatik zein aurrera eramateko eskakizunengatik. Zehazki baratzezaintzak, izenak adierazten duenez, baratzetan landutako landarez arduratzen da. Hala ere hainbatek beste hainbat landareen hazkuntza zuzenki kokatzen dute baratzezaintzan, frutagintza barne
Baratzezaintza Zientzien Nazioarteko Elkartearen arabera (ISHS), bost ikerketa arlo dauzka:
Izpiliku min
Izpiliku mina ("Lavandula stoechas") landare loredunen espeziea da. Izpilikua "Lamiaceae" familiaren labandaren generoan sailkatzen da.
Zurtoin tente adartsua eta lore-buru motz samarra eta sendoa du, metro bete inguru luzea eta oso usaintsua da. Leku eguzkitsuetan eta lehorretan hazten da. 
Ekozidio
Ordenamendu juridiko batzuetan, ekozidioa ingurumenean edo ekosistema batean gizakiak edo beste espezie batek sorrarazitako kalte larria da, hango izaki bizidunen biziraupena arriskuan jarri eta ingurumena guztiz suntsitzera ere hel daitekeena.
Stop Ecocide International erakundeak aditu indepeendienteen talde baten bitartez honelako definizioa sortu zuen:
Ingurumenean kalte larria, zabala edo iraunkorra eragiteko probabilitate handia dagoela jakinda egiten den edozein ekintza arbitrarioa edo legez kanpokoa.
Horrez gain, hainbat esanahi zehazten dira:
Arbitrariotzat hartuko da aurreikusitako abantaila sozial edo ekonomikoari dagokionez nabarmenki gehiegizkoak izango liratekeen kalteei jaramonik ez egiteko ausarkeriazko egintza.
Kalte larritzat joko da inguruneko edozein elementutan oso kaltegarriak diren aldaketak, asaldurak edo kalte nabarmenak eragiten dituen kalteak, giza bizitzen edo baliabide natural, kultural edo ekonomikoetan eragin larriak barne.
Zabala ulertuko da eremu geografiko mugatu batetik haratago doazen kalteak, estatuko mugetatik haratago doazen edo ekosistema oso bati edo espezie bati edo gizaki kopuru handi bati eragiten dioten kalteak.
Kalte iraunkortzat ulertuko da itzulezina den kaltea edo birsorkuntza naturalaren bidez arrazoizko epean konpondu ezin daitekeen kaltea.
Ingurumenak Lurra, bere biosfera, kriosfera, litosfera, hidrosfera eta atmosfera esan nahi du, baita kanpoko espazioa ere.
Stop Ecocide International plataformaren arabera, ekozidio mota ezberdinak daude. Hauek dira:
Asmoa da ekozidioa bosgarren delitu gisa Nazioarteko zigor auzitegiaren Erromako estatutuan sartzea.
Ekozidio hitza genozidio kontzeptuan inspiratuta dago. Genozidioak giza talde bat suntsitzeko borondatea esan nahi du. Ekozidio hitzak oikos eta cidio erroak batzen ditu. Grezierazko oikos erroak etxea esan nahi du(gaur egun “hábitat” gisa erabilia), eta latinezko cidio erroak hiltzea esan nahi du.
Arthur Galston biologo estatubatuarrak izan zen ekozidio kontzeptua sortu zuenak. 70ko hamarkadan, Vietnamgo gudaren amaieran, bere erabilera zabaldu zen Agente laranjak Vietnamgo herritarretan eta naturan sortzen zituen kalteak salatzeko. AEBk herbizida hau erabili zuen Vietnamgo gerrillariak izkutatzen ziren basoak suntsitzeko. 1972 urtean, Olof Palme, Suediako lehen ministroa, Estatu Batuei ekozidioa egin izana leporatzen lehenengoa izan zen.
Polly Higgins ekintzaileak  lan egin zuen Ekozidioa Nazio batuen gorputz juridikoaren parte izateko. Polly Higginsek 2010 urtean definizio hau aurkeztu zuen nazio batuen lege batzordean:
“Ekozidioa lurralde jakin baten ekosistemen galera, kaltea edo suntsiketa hedatua da…horren ondorioz biztanleen gozamen baketsua larriki murriztu da edo murriztuko da.”
Koeboluzio
Koeboluzioa bi espezie edo gehiagoren arteko interakzioek eragindako elkarrenganako eboluzioa azaltzen duen kontzeptu biologikoa da. Sinbiosiek, parasitismoak, konpetentziak, harrapakin-harrapakari harremanak... eragin dezakete koeboluzioa,
Koeboluzio kontzeptua Janzen ikerlariak erabili zuen lehenengoz 1980. urtean. Eboluzioaren eta koeboluzioaren arteko desberdintasun nabariena da eboluzioa faktore abiotikoek sor dezaketela, bizidun ez diren faktoreak alegia. Baina koeboluzioan bizidun diren bi espezie edo gehiagoren arteko interakzioak eragindako eboluzioa hartzen da kontuan, hala nola harrapakari harrapakin erlazioa, lorea eta polinizatzaile izan daitekeen intsektua, sinbiosi gehienak...
Leigh Van Valenek koeboluzioa azaltzeko "Erregina gorriaren teoria" garatu zuen:
Thompson ikerlariak (1989-1994) hainbat koeboluzio mota deskribatu zituen :
Nitrifikazio
Nitrifikazioa amonio edo amoniakoaren oxidazio biologikoan datza, nitritoak eta gero nitratoak sortzeko. Nitrogenoaren zikloaren etapa bat da. Sergei Vinogradski mikrobiologo errusiarrak aipatu zuen estreinakoz 1888an.
Bakterio berezi batzuek (nitrifikatzaile deritzonak) eta hainbat arkeobakteriok besterik ez dute egiten nitrifikazioa. Bakterio nitrifikatzaileak kimiolitotrofoak dira: amonioaren oxidazioan lortzen dute energia (ATP), eta haien karbono iturria CO da, Calvin zikloaren bidez finkatzen dutena (aurreko etapan lortutako ATP erabiliz).
Nitrifikazioa bi etapetan burutzen da:
NH + O → NO + 3H + 2e
NO + HO → NO + 2H + 2e
Lehenengo etapan Nitrosomonas eta Nitrococcus izeneko bakterioek parte hartzen dute (eta hainbat arkeobakteriok). Bigarren etapa, batez ere, Nitrobacter generoko bakterioek osatzen dute (nitratoa agertuz).
Amoniakoa oxidatzen duen bakteriar generoak nitritoa oxidatzen duen bakterioari substratua ematen dio (gehienetan genero biak elkarrekin bizi dira lurzoruan).
Bakterio nitrifikatzaileak autotrofo hertsiak dira eskuarki, eta materia organikoak haien hazkuntza murrizten du. Nitrifikazioa prozesu aerobioa da.
Bestalde, nitrifikazioa funtsezko prozesua da lurzoruen emankortasuna bermatzeko. Izan ere, landare gehienek ezin dute nitrogenoa haienganatu NH moduan, NO moduan baizik.
Horretaz gain, nitrifikazioak zeregin oso garrantzitsua burutzen du ibai kutsatuen NH mailak jaisteko. Ibai horietan isuri industrialek edota materia organikoaren pilaketak NH mailak igotzen dituzte, bakterio nitrifikatzaileek eraldatzen dutena. Era berean, NO-ren pilaketak ibai edo lakuaren eutrofizazioa eragiten du, kaltegarria dena (algen gehiegizko hazkundea eragiten baitu). Arazo hori saihesteko hondakin-uren tratamenduan NO sortu ondoren desnitrifikazio prozesu bat burutzen da.
Zabor-edukiontzi
Zabor-edukiontzia, zaborrontzia edo zakarrontzia zaborra bota eta horik beste norabait eraman edo botatzeko ontzi bat da, kale eta espazio publikoetan egoten direnak. Etxebizitza eta dendetako hondakinak jasotzeko zaborrontziez gainera, kaleetan zakarrontzi txikiagoak izaten dira, herritarrek zakar txikiak edo zabor-poltsak bota ahal ditzaten.
Neotropikoa
Neotropikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Neotropikoak Ertamerika, Hegoamerika, Mexikoko lur beheak, Karibeko uharteak eta hegoaldeko Florida hartzen ditu. Beste ekozonek baino oihan tropikal gehiago du.
Errusia eta Ukrainaren arteko gas tirabira
Errusia eta Ukrainaren arteko gas tirabira hainbat hamarkadaz iraun duen gasaren inguruko tirabira bat izan da.2005az geroztik, Gazprom gas-hornitzaile errusiarrak eta Ukrainako petrolio- eta gas-enpresak (Naftogaz) hainbat liskarretan parte hartu dute. Eztabaida horiek eztabaida komertzial hutsetatik haratago joan dira, Ukrainan zehar garraiatzen diren hornitzaile errusiarren gas naturalaren inportazioen mende dauden Europako herrialde askotan gas naturalaren hornidura mehatxatzen duten gai politiko transnazionalen inguruan.
2005ean, Errusiak alegatu zuen Ukraina ez zela gasagatik ordaintzen ari, baizik eta EBra gasbideetatik esportatzea aurreikusita zegoena desbideratzen ari zela. Ukrainako funtzionarioek hasieran uko egin zioten akusazioari, baina geroago Naftogazek onartu zuen Europako beste herrialde batzuetara bideratutako gas naturala kontserbatzen zela eta nazio-beharretarako erabiltzen zela. Eztabaida 2006ko urtarrilaren 1ean iritsi zen punturik gorenera, Errusiak Ukrainako lurraldetik igarotzen ziren gas-hornidura guztiak moztu zituenean. 2006ko urtarrilaren 4an Errusiaren eta Ukrainaren arteko aurretiazko akordioa lortu zen eta hornidura berrezarri zen. Egoera lasaitu zen 2007ko urrira arte, orduan hasi baitziren Ukrainako gas-zorren gaineko eztabaida berriak. Horren ondorioz, 2008ko martxoan gas-hornidura murriztu zen. 2008ko azken hilabeteetan, harremanak estutu egin ziren, Ukraina eta Errusia Ukrainaren zorrei buruz ados jarri ezin izan zirenean.
2009ko urtarrilean, desadostasun horrek etenaldiak eragin zituen Europako nazio askotan, eta Europako hemezortzi herrialdek Errusiatik Ukrainan zehar garraiatutako gas-horniduren murrizketa garrantzitsuak edo osoak jakinarazi zituzten. 2009ko irailean, bi herrialdeetako funtzionarioek adierazi zuten egoera kontrolpean zegoela eta ez zela beste gatazkarik izango gai horren inguruan, Ukrainako 2010eko lehendakaritza-hauteskundeetara arte behintzat. Hala ere, 2009ko urrian beste desadostasun bat gertatu zen Ukrainak Errusiatik 2010ean inportatuko zuen gas kantitateari buruz. Ukrainaren asmoa zen 2010ean gas gutxiago inportatzea, ekonomiaren atzeraldia zela eta industriak zituen beharrak murriztearen ondorioz; hala ere, Gazpromek azpimarratu zuen Ukrainak kontratuko betebeharrak bete eta aldez aurretik adostutako gas-kopuruak eskuratuko zituela.
2010eko ekainaren 8an, Stockholmeko arbitraje-auzitegi batek ebatzi zuen Naftogazek 12.100 milioi metro kubiko itzuli behar dizkiola RosUkrEnergori. RosukrEnergo Suitzan egoitza duen enpresa da, eta Gazpromek %50eko partaidetza kontrolatzen du. Errusiak 2009an Ukrainatik igarotzen ziren gasbideetatik gasa lapurtzea leporatu zion. Ukrainako zenbait goi-funtzionariok adierazi zuten itzulera "ez zela azkarra izango".
Itsabalki arrunt
Itsabalki arrunta ("Melilotus officinalis") Fabaceae familiako espezie baten izen arrunta da, bazka-landare eta sendabelar moduan erabilia.
Bi urteko landarea da, Eurasian jatorria duena. Metro bete luzeko zurtoin zuzen adartsua, lore horia eta oso usain gozokoa duena. Landare honen puntaldeak arropa zuriak eta gaztak urrintzeko erabiltzen dira. Oso ganadu janari ona da landarea bera.
Indigaztainondo gorri
Indi gaztainondo gorria ("Aesculus × carnea") hosto erorkorreko zuhaitz espezie hibrido artifiziala da, "A. pavia" eta "A. hippocastanum" (indi gaztainondo arrunta) espezieetatik sortua.
Bere jatorria ezezaguna da, baina litekeena da Alemanian 1820 inguruan sortzea. Landare apaingarri honek hainbat kultibar ditu:
Neartikoa
Neartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Neartikoak ia Ipar Amerika osoa hartzen du, tartean Groenlandia eta Mexikoko goi-ordokiak. Ekozona honek klima hotzeko eta epeleko eskualdeak hartzen ditu, baina ez klima tropikalekoak, Hegoaldeko Floridak, Ertamerikak eta Karibeko uharteek Hego Amerikarekin batera Neotropikoa osatzen baitute.
Bai fauna eta bai floraren aldetik, paleartikoak eta neartikoak antzekotasun handiak dauzkate, Beringeko itsasarteak lotuta daudelako. Bi ekozona hauek batera izendatzeko "Holartikoa" hitza erabiltzen da.
Munduko Natura Funtsak lau ekoeskualdetan banatzen ditu Neartikoa:
Ekozona afrotropikala
Ekozona afrotropikala Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da. Lehen Etiopiar ekozona izena zuen.
Ekozona afrotropikalak Saharaz hegoaldeko Afrika, Arabiar penintsulako ekialdea eta hegoaldea, Madagaskar, hegoaldeko Iran, hego-mendebaldeko Pakistan eta mendebaldeko Indiako ozeanoko uharteak hartzen ditu barnean.
Munduko Natura Funtsak bederatzi ekoeskualdetan banatzen ditu ekozona afrotropikala:
Indomalaysiar ekozona
Indomalaysiar ekozona Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Indomalaysiar ekozonak Afganistan, Indiako azpikontinentea, hegoaldeko Txina eta Indonesia Java, Bali eta Borneoraino hartzen ditu barnean. Wallace Lerroak Indomalaysiar eta australasiar ekozonak banatzen ditu. Eremu nagusia oihan eta baso tropikalarena da, Dipterocarpaceae familiako zuhaitzez beterik.
Munduko Natura Funtsak hiru ekoeskualdetan banatzen ditu indomalaysiar ekozona:
Australasiar ekozona
Australasiar ekozona Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Australasiar ekozonak Australia, Ginea Berria, ekialdeko Indonesia, Bismarck uhartedia, Vanuatu, Salomon Uharteak, Kaledonia Berria eta Zeelanda Berria hartzen ditu barnean. Wallace Lerroak indomalaysiar eta australasiar ekozonak banatzen ditu.
Ozeaniarra (ekozona)
Ozeaniarra Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Ozeaniar ekozonak Mikronesia, Fiji eta Polinesia gehiena (Zeelanda Berria izan ezik) hartzen ditu barnean. Ekozonarik txikiena da eta baita kontinenterik ez duen bakarra ere.
Antartikoa (ekozona)
Antartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.
Antartikar ekozonak Antartika eta hegoaldeko Atlantikoan eta hegoaldeko Indiako ozeanoan dauden zenbait uhartedi hartzen ditu barnean.
Munduko Natura Funtsak lau tundra ekoeskualdetan banatzen ditu Antartikoa:
Mikroalga
Mikroalga edo mikrofitak alga mikroskopiko ikusezinak dira begi hutsez. Ur geza eta sistema itsastarretan aurkitu ohi diren fitoplanktona eta perifitona dira, ur-zutabean eta sedimentuan bizi direnak. Espezie zelulabakarrak dira, banaka ala kateak edo taldeak osatuz aurkitzen direnak. Espeziearen arabera, haien tamaina mikrometro (μm) gutxi batzuetatik ehunka mikrometrotara joan daiteke. Goi-landareek ez bezala, mikroalgek ez dute sustrai, zurtoin ezta hostorik ere. 
Mikroalgak fotosintesia egiteko gai direnez garrantzitsuak dira Lurreko bizitzarako; atmosferako oxigenoaren erdia sortzen dute gutxi gorabehera, eta berotegi-efektuko gasa den karbono dioxidoa erabiltzen dute modu autotrofikoan hazteko. Fotosintesi itsastarrean mikroalgak dira nagusi, eta, zianobakterioekin batera, fitoplanktona osatzen dute. Mikroalgak, bakterioekin batera, elikadura-sarearen oinarria osatzen dute eta haien gainetik dauden maila trofikoei energia ematen diete. Mikroalgen biomasa, maiz, "a" klorofilaren kontzentrazioaren bidez neurtzen da, eta produkzio potentzialaren indize erabilgarria eman dezake.  
Mikroalgen biodibertsitatea izugarria da eta ia ustiatu gabeko baliabidea dira. Genero askotan 200.000 eta 800.000 espezie bitarte daudela zenbatetsi da, eta horietatik 50.000 espezie inguru deskribatu izan dira. Algen biomasatik datozen 15.000 konposatu kimiko berri baino gehiago zehaztu izan dira. Adibide batzuk karotenoideak, antioxidatzaileak, gantz-azidoak, entzimak, polimeroak, peptidoak, toxinak eta esterolak dira. Metabolito baliotsu horiek emateaz gain, mikroalgak bioerregaietarako lehengai potentzialtzat hartzen dira, eta bioerremediazioan etorkizun handiko mikroorganismotzat hartzen da. Mikroalgen salbuespen bat klorofilarik ez duen eta, beraz, koloregabea den "Prototheca" da. Alga horiek parasitismora aldatzen dira, eta, hala, proteotekosia eragiten dute gizakietan eta animalietan.
Lurraren ezaugarri klimatologikoengatik ez dira mikroalgak leku guztietan landatzen. Espainia hegoaldean, Kanarietan, AEBetako hegoaldean, Mexikon eta Israelen daude mikroalgen industria gunea nagusiak, hau da, eguzki ordu gehien dagoen lekuetan. Herbehereetan eta Alemanian ere badaude proiektuak. Tartean, I+G Flexipho proiektua dago eta bertan Estudios e Ingenieria Aplicada XXI S.A. eta Gaiker-Ik4 daude. Euskal Herrian, aldiz, askotan hodeitsu egoten da, eta, horregatik, mikroalgek ezin dute beren egitekoa behar bezala egin. Horregatik, Gaiker-Ik4 fotobioerreaktore malgu bat eraikitzen ari da, uretako landare mikroskopikoak argi gutxiko eremuetan hazteko eta industria eremuetako gas isuriak xurgatu ahal izateko. Mikroalgen bigarren funtzioa, hau da, bioosagaiarena ere ikertzen ari dira, izan ere, mikroalgak haztean eta beren funtzioa betetzean, landareak uretatik bereiziko lirateke, beren osagaiak atera ahal izateko; ikerketaren lehen faseetan atera dituzten ondorioak aplikatu ahal izango dira.
Makroalgak nutrizioan aspalditik erabiliak izan arren, mikroalgak haztearen kontzeptua, elikagaiak edo elikagai-gehigarriak ekoizteko nahiko ideia berria da, 1960ko hamarkadan ezagutarazi baitzen.
Mikroalgak elikaduran ezinbestekoak diren hainbat konposatuen iturri naturalak dira, hala nola, bitaminak (α- β- eta γ-tokoferola, azido askorbikoa eta erriboflabina), proteinak, gantz azido asetu zein asegabeak, polisakaridoak, azido nukleikoak, klorofilak edo karotenoideak bezalako pigmentuak, entzimak eta zuntza. Hala ere, elikadura segurtasunari buruzko araudi zorrotzengatik, merkatuaren eskari faltagatik eta faktore komertzialengatik mikroalga espezie gutxi batzuk erabiltzen dira elikaduran.
Nutrizio arloan, mikroalgak ohiko janariaren balio nutrizionala handitzen duten osagarri moduan erabiltzen dira. Askotan, zuzenean irentsi daitezkeen kapsula eta likido moduan, edo pasta, gozoki, txikle eta edarietan gehigarri zein koloratzaile natural gisa agertzen dira. Gainera, mikroalgen biomasaren gehikuntzak janariaren testura eta zaporea biziki hobetzen ditu.
Sektore honetan gehien erabiltzen diren mikroalgak  "Chorella vulgaris" eta "Dunalliella salina" bezalako mikroalga berdeak edo "Arthrospira", "Spirulina",  "Nostoc" eta "Aphanizomenon" generoko zianobakterioak dira. Izan ere, "Chorella vulgaris" eta "Spirulina pacifica" giza elikaduran gehien erabiltzen diren mikroalgak dira, duten balio nutrizional altuagatik eta kultibatzeko errazak direlako. 
Proteinen erabilera nahiko interesgarria da, mikroalgetan aminoazido ez-esentzial eta esentzialen kantitatea oso altua delako. Gehien erabiltzen direnen artean, "Chlorella vulgaris" eta "Spirulina" spp. agertzen dira, zeinen pisu lehorraren %60-%70 proteinak diren. Baina, "Chlorella" generoko mikroalga batzuek pareta gogorra izateak proteinen erauzketa oztopatzeaz gain hauen digestioa zailtzen du.
Mikroalgen biomasak bitamina esentzialen (A, B2, E, adibidez) zein mineralen (Na, K, Fe, adibidez) kantitate altuak ditu. Mikroalga berde eta gorrietan esaterako, kobalamina oso ugaria da. Gainera, mikroalgak funtzio antioxidatzailea duten bitaminen iturri egokiak dira. Azken hauen adibide arrunta α-tokoferola izango da.
Mikroalgek pisu lehorraren %50-a karbohidratoz osatuta eduki dezakete. Merkataritzan gehien erabiltzen den mikroalga "Porphyridium cruentum" da, sulfatatutako galaktano exopolisakaridoa duena, karragenanoaren ordezkoa izan daitekeena, elikagaiak loditu, emultsionatu eta kontserbatzeko.
Gizakiak ezin dituzte 18 karbono baino gehiagoko gantz azidoak sintetizatu eta beraz, dietaren bidez hartu behar dituzte. Normalean, gantz azido asegabe hauek, azido eikosapentoikoa eta azido dokosahexaenoikoa, arrainetatik eskuratzen diren arren, mikroalgetatik eratorritako gantzak kontaminazio kimiko gutxiago dute. Gainera, kontuan hartu behar da arrainak gantz azidoetan aberatsak direla, konposatu hauetan aberatsak diren mikroalgetaz elikatzen direlako.
Mikroalgen pigmentuek (fikobiliproteinak, β-karotenoa, astaxantina, eta klorofila ) propietate antioxidatzaileak, bitaminen aitzindari funtzioa, neurobabesle eta sistema immunologikoaren indartzaile funtzioa dituztenez, koloranteak zein farmakoak egiteko eta akuikulturan erabiltzen dira.  Hala ere, gaur egun gehigarri dietetiko bezala duten funtzioa modan jarri da.
Esaterako, "Rhodellophyceae" klaseko mikroalgak, fikozianinak eta fikoeritrinak dituzte. Pigmentu fotosintetiko osagarriak dira eta fikobiliproteinak bezala ezagunak dira. Konposatu hidrodisolbagarri, konplexu eta proteikoak dira, eta kolore gorri edo urdinak dituztenak. Horregatik, koloratzaile moduan erabili ohi dira janari, kosmetiko eta farmazia industrian. "Porphyridium" eta "Rhodella" mikroalga gorrietatik eskuratutako fikobiliproteinak, adibidez, immunologia klinikoan edo ikerkuntzan erabiltzen dira, propietate fluoreszenteak dituztelako eta oso sentikorrak direlako.
"Spirulina" mikroalgatik, "Lina blue" izeneko janari koloratzaile urdina  lortzen da, txikle, izotz-aluza, gozoki, edari, wasabi eta esnekietan erabiltzen dena.
Bestalde, "Dunaliella salina"-tik eratorritako β-karotenoa, merkatuan gehien erabiltzen den kolorante naturala da, izan ere, gazta eta  gurina bezalako produktuei gehitzen zaie. Gainera, bestelako algen  β-karoteno kontzentrazioa %0,1-2 den bitartean, "Dunaliella salina"n, argi intentsitate eta gazitasun handiko baldintzetan bizi dena, kontzentrazioa %14koa da. Horrek, pigmentuaren iturri egokiena bihurtzen ditu.
Azkenik, "Haematococcus pluvialis"-etik eratorritako astaxantina kolorante bezala erabiltzen da maiz β-karotenoarekin alderatuta, honen antioxidatzaile aktibitatea hamar aldiz handiagoa delako.
Izan ere, astaxantina algetatik lor daitekeen beste karoteno mota bat da, arrain-hazkuntzan eta elikadura-osagarri edo antioxidatzaile moduan erbiltzen dena.
Mikroalgak elikagai iturri gisa erabiltzeak hainbat abantaila suposatzen ditu ganaduarentzat, hala nola, erantzun immunea indartzea. Gauzak horrela, maskoten, txerrien zein oiloen bazkan mikroalgetatik eratorritako konposatuak ager daitezke.
"Chlorella pyrenoidosa" eta "Spirulina platensis" Bovinae familiako animaliak elikatzeko erabili ohi dira, hauen errumena hobetzen baitute. Bestalde, "Desmodemus" sp. oiloen dietan gehitu egiten da maiz, pisua hobetzeaz gain, gibel eta arrautzen osagai antioxidatzaileen kopurua emendatzea eragiten baitu.
Mikroalgak  β-karotenoidearen, astaxantinaren,  gantz-azido poliasegabeetan (PUFA), fikozianinan eta beste konposatu kimikoen iturri dira, hori dela eta, industria farmazeutikoan erabiltzen dira. Hala nola, minbiziaren aurka, antioxidatzaile bezala eta hanturaren aurkako jardueretan. Bestetik, gaixotasunen prebentziorako zein tratamendurako erabili daitezke. 
Mikroalgak molekula bioaktibo naturalen iturri gisa garrantzitsuak dira, konposatu bioaktiboak prozesu biologikoen bidez sintetizatzeko gai direlako, bestela metodo kimikoak erabili beharko ziren hauen lorpenerako.
Mikroalgak, algizida, antibiotikoak, toxinak, landareen hazkuntzaren erregulatzaileak eta konposatu farmazeutikoak sortzeko gai dira. Gauzak horrela, mikroalga desberdinek kimikoki desberdinak diren antibiotikoak (alkoholak, polisakaridoak, gantz azidoak, etab.) produzitzeko gai dira. Askotan, mikroalgetatik eskuratutako α-tokoferola antioxidatzaile lipofiliko bezala erabiltzen da, DNA, amino azidoak eta gantz azido poliaseganeak estres oxidatibotik babesten baititu. Horretaz gain, aipatu beharra dago, antioxidatzaile sintetikoak ez bezala, mikroalgetatik ateratako α-tokoferola ez dela toxikoa eta elikagaien osagarri gisa erabili daitekeela.
Bestetik, konposatu hepatotoxikoak eta neurotoxikoak sintetizatzeko gaitasuna dute eta "Ochromonas" sp., "Prymnesium parvum" eta alga urdin-berde askok industria farmazeutikoan erabilienak diren toxinak sortzeko gai dira. Hala ere, erabilera hedatua kaltegarria izan daiteke, bereziki zianobakterioak eta dinoflagelatuak erabiltzen direnean, toxina potenteak sortzen dituztelako, mikrozistina esaterako; gibel eta giltzurrunetan eragin kaltegarriak izaten dituztenak.
Hari beretik, minbiziaren aurkako eta GIB-aren aurkako propietateak, baita propietate antibiriko, antimikrobialak dituzte.  Alga sulfolipidoak in vitro GIB-aren aurkako propietateak dituzte eta "Nostoc ellipsosporum" alga urdin-berdea, esaterako, zianobirin proteina sortzen du, GIB-a desaktibatu ditzakeena ostalari zelulak kaltetu gabe.
Asko erabiltzen diren konposatuak azido eikosapentoikoa eta azido dokosahexaenoikoa dira,  giza metabolismoan funtzio garrantzitsua betetzen dutenak, kolesterolaren eta lipoproteinen dentsitatea gutxituz. Azido dokosahexanoikoa (DHA), "Crypthecodinium cohnii" dinoflagelatuatik lortzen da. Helduetan, garunaren funtzionamendu egokirako beharrezkoak dira eta nerbio-sistema zein ikusmen-gaitasunak garatzeko bizitzako lehen 6 hilabeteetan. Hortaz gain, badituzte omega-3 gantz-azidoak dieta osasungarri baten parte direnak, eta bihotzeko gaixotasunak izateko arriskua txikitzen dutenak. "Phaeodactylum tricornutum" ur gaziko diatomeoa, aldiz, azido eikosapentanoikoa (EPA) metatzen du, hiperlipidemia batzuen tratamendurako erabiltzen dena. 
Era berean, mikroalgek gaixotasun kardiobaskularrak sendatzeko erabiltzen diren esterolak sortzen dituzte. "Spirulina" sp., astaxantina moduko konposatu antioxidatzaileak sintetizatzeaz gain, klionasterola sintetizatzen du; zelula baskularren gaixotasunak prebenitzen laguntzen duena. Bestetik, elikagai iturri bezala erabiltzean immunitate sistema hobetzen du eta traktu gastrointestinalean dauden azido laktiko bakterio kopurua handitzen du, gorputzeko hormonak hobetzera ematen duena.
Aplikazio guzti hauetaz gain, mikroalgak immunitate erantzuna, fertilitatea eta azala hobetzen dute, besteak beste.  "Dunaliella salina" mikroalgatik eratorritako β-karotenoaren A probitamina aktibitateari esker, funtzio antioxidatzailea bereganatzen du eta UV izpiek larruazalean eragindako kalteetatik babesteko propietateak ditu.
Mikroalga estraktua edota  zelulaz kanpoko produktuak aktibitate antimikrobianoak dituzte, eta antifungikoak, bakterioen aurkakoak, antiprotozoikoak eta antialgalikoak diren konposatu kimikoak sortzen dituzte. Konposatu antimikrobiano hauek, antibiotiko berrien sintesirako ez ezik, nekazaritzan ere erabil daitezke.
Mikroalgek antibiriko bezala duten ahalmena ez dago guztiz ikertuta, hala ere, esperimentu batzuk eraman dira aurrera. Cyanobacteria arnas birus sintzitiala, HSB-2  eta GIB-1 infekzioak inhibitzeko ahalmena du. Gainera, zianobakterioak zianobirin-N konposatua sintetizatzen du, GIB-aren aurkako agente biruzida dena, gp20 glikoproteina eta CD4 arteko interakzioak blokeatzen dituelako.
"Spirulina platensis" kaltzio espiral polisakarido sulfatatua sintetizatzen du, aktibitate antibirikoa duena. Horrela, estalkidun birusen sarrera zelulan inhibitzen dute. Honen antzera, alga gorriek, "Porphyrium" esaterako, polisakarido sulfatatuak sintetizatzen ditu, HSB-1, HSB-2 eta "Varicella zoster" birusen adsortzioa inhibitzen dutenak.
Mikroalgen konposatu bioaktiboak minbiziaren aurka jarduteko ahalmena dute. Ikerketa batzuetan ondorioztatu da ingurune desberdinetatik isolaturiko Cyanobacteria propietate antineoplastikoak dituztela, hau da, neoplasmen sorrera inhibitzen dute, apoptosia induzitzen duten konposatuak sintetizatuz.
Mikroalga estraktuak aurpegi eta azala zaintzeko produktuetan erabiltzen dira gehien. Horrez gain, ilea zaintzeko produktuetan eta eguzki-babesa emateko produktuetan erabiltzen dira, honen adibide "Arthrospir"a eta "Chlorella" generoak dira. Kosmetikan mikroalgen osagaiak antioxidatzaile eta lodigarri gisa erabiltzen dira. Esate baterako, "Arthrospira"-tik proteinetan aberatsa den estraktu bat ateratzen da, antizahartze produktu gisa erabiltzen dena. "Chlorella vulgaris", azalean kolagenoaren sintesia estimulatzen du, hortaz,  azalaren ehunaren berriztapena ematen da eta zimurren agerpena murrizten da.
Gehien erabiltzen diren espezieen artean, "Alaria esculenta", "Spirulina platensi", "Dunaliella salina" eta "Nannochloropsis oculata" aurkitzen dira.
Mikroalgak fotosintetikoki oso eraginkorrak dira (goi-mailako landareak baino eraginkorragoak), eta beraz, atmosferako CO edukia arintzeko oso aproposak izan daitezke. Hiru modu desberdinetara haz daitezke: autotrofia, heterotrofia eta mixotrofia. Metabolismo mixotrofikoa bi etapetan bana daiteke: lehenengo etapa heterotrofikoa da, hau da, karbono organikoaren edukia handia denean gertatzen da; bigarren etapa autotrofikoa da eta fotosintesiaren bidezko CO-aren finkapena du ezaugarri (eskuarki, karbono organikoaren edukia txikia denean gertatzen da). Hazkuntza mixotrofikoak CO finkatzeko metodorik onena suposatzen du, izan ere, hazkuntza autotrofikoaren eragozpen handiena gainditzen du, hots, argi-iturri baten etengabeko beharra, eta gainera, bide batez, biomasaren ekoizpen handiagoa lortzen da.
Mikroalga jakinek CO ezabatzeko duten potentziala ebaluatzeko beharrezkoa da finkapenaren eraginkortasuna eta/edo finkatze-tasa estimatzea. Estimazio horiek zuzenean ala zeharka egin daitezke. Estimazio zuzena fotobioerreaktore batean sartutako mikroalgek CO ezabatzeko duten eraginkortasuna neurtuz egin daiteke. Hori kalkulatzeko, CO-aren sarrerako eta irteerako kontzentrazioen arteko aldea hartzen da kontuan, ekuazio honetan adierazten den moduan:
formula_1
Jarraian mikroalga batzuek xurgatutako karbono dioxido kantitatearen azterketa baten emaitzak aurkezten dira. Taula honetatik ondoriozta dezakegu "Chlorella" sp. dela karbono dioxidoaren finkapen eraginkorrena gauzatzen duena.
CO finkatzeko beste metodo batzuk ere badaude, CCS (ingelesezko “Carbon Capture and Storage”-tik) metodoak bezala ezagutzen direnak. Hurrengo taulan CCS metodoen eta mikroalgen bidezko CO finkapenaren arteko konparazioa agertzen da, bakoitzaren abantailak eta mugak adieraziz.
Mikroalgetan oinarritutako prozesuak garatzeko interes nagusietako bat mikroorganismo horiek beren zeluletan lipidoak sortzeko eta metatzeko duten gaitasuna da. Mikroalga jatorriko olioa triazilglizerolean oinarritzen da, gantz-azido aseak eta asegabeak dituena, eta gorputz lipidiko zitosolikoetan eta/edo plastidikoetan metatzen dena. Ingurumeneko baldintzak manipulatuz mikroalgek lipido gehiago metatzea eragin daiteke, horietatik lortzen den energiaren ekoizpena handitzeko. Biodiesela, biohidrogenoa, bioetanola eta, berrikiago, konposatu organiko lurrunkorrak lortzea da mikroalgetatik abiatuta gaur egun dagoen energia-ustiapenaren helburu nagusia. Bioerregai horiek merkatura zabaltzeko oztoporik handiena mikroalgak kultibatzeak kostu handia suposatzen duela da.
Bioerregaia lortzeko mikroalgen andui egokienak honako hauek dira: "Botryococcus braunii", "Nannochloropsis" sp., "Chlorella vulgaris", "Chlorella protothecoides", "Chlorella emersonii", "Spirulina platensis", "Spirulina maxima", "Dunaliella" "tertiolecta", "Phaeodactylum" "tricornutum", "Scenedesmus" "obliquus", "Chlorococcum" sp., "Crypthecodinium" "cohnii", "Chlamydomonas" "reinhardtii", "Schizochytrium" sp., "Dunaliella" "salina" eta "Microcystis" "aeruginosa".
Mikroalgetatik abiatuta ekoitzitako bioongarri eta bioestimulatzaileak hainbat modutan eragin dezakete laboreen hazkuntza eta garapenean. Lurzoruari mikroalgen biomasa lehorra gehitzeak lurzoruaren ezaugarri eta propietateak hobetu ditzake, lurzoruaren jarduera entzimatiko eta mikrobiologikoa areagotu dezake, eta askatze abiadura moteleko mantenugaien iturri organiko gisa jokatu. Gainera, mikroalgek beste ezaugarri bioestimulatzaile batzuk izan ditzakete, hala nola exopolisakaridoen eta aminoazidoen askapena, eta landarearen jarduera entzimatikoa handitzea.
Bioongarri modura erabili daitezkeen mikroalga batzuk hurrengoak dira: "Chlorella vulgaris" , "Spirulina platensis" , "Nostoc" , "Anabaena" , "Scenedesmus" , "Asterarcys quadricellulare" .
Bioongarrien erabilera landareen garapenean laguntzen duten material organikoa eta mantenugaiak lurzorura gehitzean datza, normalean biomasa moduan.
Mikroalgen bioongarriak onurak ekartzen dizkie labore desberdinei, eta landareen ezaugarri morfologikoak hobetzen ditu, hala nola hosto kopurua, zurtoin eta sustraien luzera eta pisua, eta landarean mantenugai kantitate handiagoa egotea, nitrogenoa eta fosforoa esaterako. Horretaz gain, mikroalgen biomasak lurzoruaren mikrobioen aniztasuna eta lurzoruaren jarduera entzimatikoa areagotzen ditu ere, eta horrek lurzoruaren eta laboreen garapena hobetzen du.
Bioestimulatzaileak mikroalgen estraktuetatik abiatuta lortzen dira, eta laboreen hazkuntzan eta garapenean laguntzen duten mikroalgen konposatuak dituzte. Hauek hainbat eragin izan ditzakete: mantenugaien xurgapenean laguntzea, laboreen eraginkortasuna handitzea, mantenugaien galera prebenitzea, egoera fisiologikoa hobetzea, eta faktore abiotikoei aurre egitea. Mikroalgen estraktuak teknika desberdinen bidezko zelulen lisiari esker lortzen dira, konposatu bioaktiboak eta bioestimulatzaileak askatuz, hala nola proteinak, aminoazidoak, hormonak eta konposatu antimikrobianoak. Ondoren, likido-egoeran lurzoruan edo aerosol moduan hostoetan aplikatzen dira.
"Dunaliella salina", mikroalga berde unizelularra, β-karotenoaren ekoizle bikaina da. Muturreko baldintza espezifiko batzuekiko esposizioa izatean; argi intentsitate altua, gazitasun maila altua, muturreko tenperaturak edo/eta mantenugaien gabezia besteak beste,  "D. salina" β-karotenoide kantitate handia ekoizten du, laranja-koloreko zelulak sortuz. Karotenoidea antioxidatzaile eta koloratzaile giza, kosmetikan eta janari industrian eta farmazia industrian erabiltzen da, kontzentrazio txikiagotan sintetizatzen dituen beste karotenoekin (hots, α-karotenoa, luteina eta likopenoa) batera lipidoen peroxidazioa eta entzimen desaktibazioa eragozten dutelako . Bestetik, espezie honek lipido, glizerol, proteina eta karbohidrato ugari ditu.
"Arthrospira" generoaren barruan gehien erabiltzen diren espezieak "Arthrospira platensis" eta "Arthrospira maxima" dira. Hauek, arrainentzako elikagai, kolorante, bitamina-gehigarri, farmako eta  nutrazeutiko bezala erabili ohi dira. Espirulinari dietetikaren munduan ematen dion garrantzia, proteina-eduki handia da, pisu lehorraren %60-a izan ohi dena. Proteina hauen artean, fikozianina, alofikozianina eta fikoeritrina aurki daitezke, aurretik aipatutako aplikazioez gain, ehungintzan ere erabili daitezkeenak. 
Karotenoei dagokienez, β-karotenoa izango da, beste alga askotan bezala, antioxidatzaile giza erabiliko dena. 
Horretaz gain, aipagarria da, espirulinak propietate antibiralak, antifungikoak eta antibakterianoak izateaz aparte, antigorputz espezifikoak sor ditzakeela, depresioa eta arreta-defizita tratatzeko. Gainera, beste iturri natural batzuekin alderatuta, B12 bitamina kontzentrazio altua dute eta hortaz, anemia melanoblastikoa ekidin dezakete.
"Chlorella", alga berde unizelularra, proteinen gehigarriak sortzeko baliagarria izan daiteke, baldintza egokietan proteinetan aberatsa baita. Proteina hauek oso baliagarriak dira gizakientzat ezinbestekoak diren aminoazido esentzial guztiak dituztelako .
Are gehiago, genero honetako mikroalgak karetenoideetan, bitaminetan (landareetatik eratorritako produktuetan absente dauden D eta B12 bitamina) eta beste bioaktiboetan aberatsak dira. 
"Chlorella" hainbat abantaila izango ditu medikuntza arloan, hemoglobina maila areagotzea eragiten duelako eta era berean, odoleko azukre zein kolesterol kontzentrazioa txikitzea eragiten duelako. Gainera, gosete aldi baten ondoren edo etionina intoxikazio baten aurrean, giltzurrunak babesten dituen konposatuak ditu eta hesteetako bakterioen hazkundea ere handitzen du. Hori dela eta, interesgarria izan daiteke "Chorella" generoko mikroalgetaz baliatzea munduko gosetearen aurka egiterako orduan. 
Mikroalgen bioestimulatzaileek fitohormonak izan ditzakete, edo fitohormonekin erlazionaturiko mekanismo baten bidez jardun. Fitohormona garrantzitsuenak giberelinak, auxinak eta zitokinak dira. Giberelinek hazien germinazioan eta zurtoinaren luzapenean parte hartzen dute, auxinak sustraien formazioan garrantzitsuak dira eta elongazioa bultzatzen dute, eta zitokinek zelula-zatiketa, kimuen garapena eta hostoen garapena kontrolatzen dute. Mikroalgek sortutako fitohormona hauek landareei igaro ahal zaizkie, algen zelulak edo haien estraktuen bidez, eta horrek eragina du landareen ezaugarri morfologikoetan, baita landarearen klorofila eta proteina kopuruan.
Mikroalgen bioestimulatzaileek poliaminak ere izan ditzakete. Poliaminek fitohormonen antzera jokatzen dute, eta landareen hazkuntza hainbat modutan sustatzen dute, hala nola proteinen sintesia eta jarduera entzimatikoen modulazioaren bidez.
Mikroalgetan agertzen diren gantz-azidoek landare-hazkuntza sustatzeko hainbat jardueratan parte hartzen dute. Konposatu horiek oxidatu egin daitezke eta fitohormonen aitzindariak izan daitezke, adibidez, azido jasmonikoa, landareen defentsan jarduten duena.
Mikroalgak exopolisakaridoen iturri izan daitezke, eta bioestimulatzaile begetal gisa jardun dezakete, ekoizpena hobetuz eta eragin abiotikoei aurre eginez, hala nola gatzak eragindako estresa.
Polisakaridoek landareen hostoetako jarduera entzimatikoa areagotu dezakete, nitrato erreduktasa eta NAD-glutamato deshidrogenasarena esaterako. Fitosterolen eta alkanoen kopurua ere handitu dezakete; fitosterolek zelulen zatiketan, zelulen elongazioan, zelulosaren biosintesian eta pareta zelularraren eraketan parte hartzen dute, eta alkanoek landareen kutikularen osagai garrantzitsuak dira. Horretaz gain, zenbait bakterio eta onddoen aurkako inhibizioa eragin dezakete.
Landareek proteinak jaso ditzakete mikroalgetatik, eta horrek prozesu metabolikoetan energia aurreztea ahalbidetzen die. Modu honetan landareak ez ditu aminoazido horiek sintetizatu behar, eta jasotzen duen gainerako nitrogenoa beste konposatu batzuk sintetizatzeko erabili dezake. Aminoazidoek aktiboki parte hartzen dute landareen klorofila-maila handitzen, eta horrek landare-hazkundea bultzatzen du. Gainera, aminoazidoek poliaminen biosintesian parte hartzen dute; landare-hazkundea sustatzen duen beste konposatu batzuk. Aminoazidoetatik abiatuta fenilamina bezalako konposatu fenolikoak sintetiza daitezke, landareen defentsa-ahalmena handitzen dutenak.
Ura ezinbesteko baliabidea da gizakiarentzat, ez bakarrik bere kontsumorako, baita mota guztietako prozesu industrialetarako eta ondasunen ekoizpenerako ere. Gure jarduerak bere egoera naturala aldatu eta kutsatu egiten du, eta horrek kalte larriak eragiten ditu ibai eta itsasoetan, eta nekazaritza bezalako jardueretarako erabiltzea eragozten du. Horregatik, funtsezkoa da ura behar bezala tratatzea, berrerabiltzeko eta ingurumenera itzultzeko. Hondakin-uren tratamendua prozesu fisiko, kimiko eta biologiko batzuetan datza. Prozesu horiek uraren kutsatzaileak ezabatzen dituzte, gizakiak ura erabili dezan. Hori horrela, hiriguneetatik edo industrietatik datozen hondakin uren arazketa araztegi batean egiten dira.
Ura arazteko prozesurik garrantzitsuena da, baina baita prozesu konplexua ere. Hau, substantzia organiko biodegradagarriez elikatzen diren bakterio eta mikroorganismo jakin batzuk erabiltzean datza, jarduera biologikoko urak garbi ditzaten. Prozesu biologikoen adibidea: zohikaztegiak eta  urmaelak dira. 
Klima aldaketaren garaian, hondakin urak birsortzea oso garrantzitsua da garapen iraunkorrerako. Egoera horren aurrean, mikroalgak baliabide hidrikoen kudeaketa integraturako gakoetako bat bilakatu dira.  Energia gutxiago kontsumitzen duten hondakin-urak arazteko eta, aldi berean, prozesuaren jasangarritasuna handitzeko aukera ematen dute. Hau da, energia gutxiago kontsumitzen dute fotosintesia egiten dutelako eta, beraz, eguzki-argia erabiltzen dute.
Bestalde, mikroalgek karbono dioxidoa kontsumitzen dute interes biologikoa duten konposatuak sortzeko eta metatzeko. Izan ere, gas honek klima aldaketaren eragile nagusietako bat da. 
Hondakin-uraren mantenugaiak eta kutsatzaileak ohiko prozesuetan baztertzen diren bitartean, mikroalgek berreskuratzeko gaitasuna dute.  Mikroorganismo horiek karbonoa, nitrogenoa eta hondakin-uren fosforoa berreskuratzen dituzte, ugaltzeko eta banako gehiago ekoizteko, hau da, biomasa.  Ekoitzitako biomasa ongarri ekologiko eta jasangarri gisa edo animalia-pentsuetarako osagai gisa erabil dezakegu.
Mikroalgetan oinarritutako bioestimulatzaileak iraunkortasunaren bermatzen dute.  Beraz, ekoizpenean karbono dioxidoa kontsumitzen dute, eta ongarri fosilen eta uraren kontsumo txikiagoarekin kalitatezko frutak eta barazkiak lortzen dituzte. 
Mikroalgen bioteknologia uraren arazketa masiboari aplikatzeko oraingoz ezin da hondakin-uraren emari handirik planteatu, arazoak sortuz. Hau, fotosintesia egiteko gaitasunaren ondorioa da.  Algek eguzki-argia behar dute, eta oso koloreztatuta daudenez, oso opakuak direnez, elkarren artean itzal egiten dute.  Hori dela eta, araztu beharreko ura ohiko urak baino sakonagoak ez diren tankeetara isuri behar da, eta, beraz, azalera handitzea beharrezkoa da, arazketa-emari handiak lortzeko.
Mikroalgak nitrogenoa, fosforoa, CO -a, argia eta zenbait mikroelikagai behar dituzte haien hazkuntza emateko. Beraz, hauek, nitrogenoa eta fosforo ez-organikoa deuseztatzeko gai direnez, bioerremediazo-tresna gisa erabil daitezke hondakin-urak tratatzeko, modu honetan, jarduera ekonomikotzat eta etorkizun oparokotzat jotzen dira.
Mikroalgen bidezko hondakin-uren arazketak onurak ekar ditzake, hala nola fotosintesi mikroalgalaren ondorioz disolbatutako oxigenoa handitzea, bakterio patogenoen populazioa murriztea eta metal astunak eta konposatu organiko toxiko batzuk ezabatzea.
Urak arazteko sistemak ohikoak edo naturalak izan daitezke. Sistema konbentzionalak hiriko hondakin-uren arazketan gehien erabiltzen direnak dira, batez ere biztanlegune handietan, eta azalera txikia behar dutelako abantaila dute. Hala ere, desabantaila nagusia materia organikoa degradatzeko energia asko kontsumitu behar dela da, hondakin-urak tratatzeko landare konbentzionaletan oinarritzen diren prozesu aerobioen bidez. Aitizitik, ikusi da mikroalgen bidezko hondakin-uren bioerremediazia, ohiko sistemek baino askoz energia gutxiago kontsumitzen duela. Gainera, mikroalgen bidez sortutako biomasa aberatsa da energetikoki, eta, ondorioz, bioerregaiak, bioongarriak, biopolimeroak, bioplastikoak edo elikagai naturalen koloratzaileak ekoizteko prozesatu daiteke.
Hondakin-urak tratatzeko prozesuetan gehien erabiltzen diren mikroalgak "Chlorell"a eta "Scenedesmus" generoak dira, baina "Botryococcus" anduiak ere probatu dira.
Urak mikroalgen bidez arazteko orduan, kontuan izan behar da normalena mikroalgen eta bakterioen arteko harreman sinbiotiko bat ezartzea dela: mikroalgek CO kontsumitzen dute, eta baita bakterioek materia organikoaren degradazio aerobikoaren bidez sortutako konposatu mineralak. Honen ekoizkina oxigeno fotosintetikoa da, beharrezkoa dena bakterioek degradazioa gauzatzeko.
Materia organikoa ezabatzea funtsezkoa da uren tratamenduan; izan ere, honen kopuru gehiegi izateak uretan disolbatutako oxigenoa desagerraraz dezake, eta baldintza anaerobioak sor ditzake, espezieak garatzeko hilgarriak izan daitezkeenak. Mikroalgek materia organikoa ezabatzeko gaitasuna dute, karbono-iturri gisa erabiltzen dutelako eta karga kutsatzailea gutxitzen dutelako.
Hauek nagusik N-NH, N-NO , eta N-NO eran agertzen dira nitrogenoaren kasuan eta P-PO eran fosforoaren kasuan. Konposatu horiek uretatik ezabatzen ez badira, interferentzia sor dezakete ondorengo desinfekzio-prozesuetan, eta toxikotasuna eragin dezakete arrainentzat eta uretako beste organismo batzuentzat. Mikroalgek gaitasun handia dute mantenugaien asimilazioa burutzeko eta nitrogenoa eta fosforoa ezabatzeko.
Genero erabilienak eta ezagunenak hondakin-uren arazketan "Scenedesmus, Spirulina, Monoraphidium" eta "Chlorella" dira.
Mikroalgek CO karbono-iturri gisa hartzen dute hazteko. Honen ondorioz, berotegi-efektuari aurre egiteari laguntzen dute, CO emisioak arintzen dituzte eta airearen kalitatea hobetzen paper garrantzitsua burutzen dute.
Mikroalgek metal astunak forma kaltegabe bihurtzeko mekanismoak dituzte, ioiak zelulari lotutako materialetara eta zelula hormaren osagaietara adsortzioaren bidez edo inguruko metalekin lotzen diren konposatu organikoen jariatzearen bidez. Mikroalgak metatzeko gai diren metalik ohikoenak hauek dira:  Co, Ca, Mg, Cu, Zn, Cr, Pb eta Se. 
Patogenoek eragindako kutsadura etxeko isurketekin lotuta dago. Arazketa tratamenduek mikroorganismo horiek ezabatu behar dituzte, hainbat prozesu konbentzionalen bidez, hala nola, ozonoa eta erradiazio ultramoreak aplikatuz. Mikroalgak haztea ohiko tratamendu horien alternatiba da. Izan ere, mikroalgen hazkuntza errazten duten ingurumen faktoreak "Escherichia coli", "Salmonella", "Legionella", "Shigella", "Yersinia", "Leptospira", "Vibrio" edo "Klebsiella" mikroorganismo patogenoen biziraupenerako kaltegarriak direla ikusi da. Jarduera fotosintetikoaren ondorioz ingurunean gertatzen den pH-aren gorakadarekin bakarrik, bakterio fekalen kopurua nabarmen murrizten da. 
Mikroalgak konposatu horiek biodegradatzeko aukera dira, deskonposaketa erreakzioen bidez, hidrolisiak eta oxidazioak konposatuaren toxikotasuna murrizten dute. Biodegradazio hori, zelularen barruan edo kanpoan gerta daiteke, iraitzitako konposatuen eraginez. Horretarako, "Chlamydomonas", "Scenedesmus" edota "Chlorella" generoak oso eraginkorrak dira.
Ibaiertz
Ibaiertza edo erribera ibai edo erreka baten bi aldeetara zabaltzen den gunea da, horregatik ezaugarri geomorfologiko eta ekologiko bereziak dituena. Biotopo moduan ere kontsidera daiteke.
Ibaiertzeko basoetan landare espezie askotarikoak biltzen dira, zuhaixkak, sahatsak esate baterako, eta zuhaitzak, haltzak, makalak, lizarrak, zumarrak… baita hainbat belar motak eta ihiak. Sasi eta sastrakak ere bai, besteak beste, zuhandorra, binorria, atxaparra, laharrak, eta arkakaratsak.
Marearteko zona
Marearteko zona edo mareartea itsasgoran urperatuta geratzen den eta itsasbeheran airepean geratzen den eremua da.
Marearteak zonazio bertikala erakusten du maiz. Hau, mareen eragina zutabe bertikalean antzematen delako gertatzen da. Hiru dira zonazioa eragiten duten faktore nagusiak: mareak, elikagai eskuragarritasuna eta konpetentzia inter eta intraespezifikoa. Astroen posizio erlatiboek eguzkiak eta ilargiak ura erakartzeko eragindako indar grabitatorioak modu desberdinean konbinatzen dituzte: batuz edo neutralizatuz. Honen ondorioz, intentsitate desberdineko mareak eratzen dira, ur masa oso handien migrazioak itsas mailan eragiten dituztenak. Marea horiek, substratua gogorra bada eta kosta neurri batean inklinatua badago, zonazioa eragiten dute. Hori gertatzeko arrazoia urperatze-aireratze zikloen agerpena eta hauen ondorioak dira. Kostaldeko nutriente eskuragarritasuna, estres hidrikoa, estres osmotikoa eta eguzki irradiazioa bezalako faktoreak estuki loturik daude mareen zikloekin. Aipaturiko aldagai horiek, zuzenki eragiten dute zonazio bertikal horietako egitura ekosistemiko eta konpetentzia prozesuetan. Goi marearteko espezieak aipatutako aldagai horien aurrean erresistenteagoa izanik gorago iritsi daitezke konpetentzia baxuko guneak kolonizatuz. Erdi eta batez ere behe mareartean berriz, nutriente eskuragarritasuna handiagoa denez eta espezie arteko konpetentzia gogorragoa, mareen eraginaren araberako gradiente bat eratzen da. Laburbilduz, bertikalki eragiten duten mareek bizi baldintza desberdinak eragiten dituzte nutriente eta konpetentzia intespezifikoetan eragiten baitute.
Goi-mareartea urpean gutxien egoten den eremua da, marea bizien itsasgoretan soilik urperatzen baitira guztiz. Ekoizpen primario txikia izaten duen eremua da. Fitoplanktona hazteko ur eskasia dago eta ur lehorreko landareak hazteko, berriz, estres handiegia mantenugaien eskuraketa mugatua delako . Gainerako itsas bizidunentzat gune hauetako eguzki irradiazio altu eta izaera lehorragatik ez da bizitzeko gune aproposa.
Likenak
Alga gorriak
Gasteropodoak
Isopodoak
 Modu erregularrean urperatzen da mareen eraginez. Egunean zehar gradiente handiak izaten ditu, itsasbeheretan ingurugiroko tenperaturaren eragin handia izango du eta hoztu zein berotu egingo da eta itsasgoretan ura oso egonkorra denez bitarteko tenperaturetara itzuliko da. Beste adibide bat erradiazioarena da ur azpian dagoen bitartean eguzkitik datorren erradiazio handipean egongo da urpean dagoenean babestuago egongo da.
Zirripedioak
Likenak
Moluskuak
Algak
 Ingurune erlatiboki egonkor eta emankorra da ia denbora guztia urpean igarotzen duelako, horregatik da beraz konpetentzia handiena duen eremua. Bertan hidrodinamismo handia dugu, olatuek sortua eta horregatik uhertasuna ere handia da, bertako organismoentzako argi eskuragarritasuna gutxituz.
Alga
Fauna
 Substratuaren izaerak bertan bizitzen diren organismoetan eragin zuzena dauka. Desberdintasun handiena organismoek substratura itsasteko daukaten aukera da. Hondo gogorretan bigunetan baino askoz ere errazagoa da.
 Hondo bigunetan estresa handia izaten da olatu, marea eta urlasterrak direla eta. Hiru faktore hauek eragindako ezegonkortasunak organismoak bertan aingura daitezen zailtzen du. Bi hondo bigun mota ditugu orokorrean:
 Bertan bizi diren organismoek hainbat moldaera lortu behar izan dituzte bertan biziraun ahal izateko. Asko substratuan zuloak egin eta bertan lurperatzen dira, beste batzuk hodiak eraikitzen dituzte, badaude oxigeno eskasiaren aurrean [[hemoglobina]] berezi bat dutenak ere eta glukogenoa pilatzen dute metabolismo anaerobioa dela eta.
 Bertako organismoek biziraun ahal izateko hainbat moldaera garatu behar izan dituzte. Batzuk oso sakon lurperatzen dira, oskol laudun organismoak daude hondarretan mugitzeko erraztasuna ematen dielako, eta badira pisua irabazteko burdina bere baitan pilatzen duten organismoak ere. Orokorrean gainera marea behera dagoenean ateratzen dira beren zuloetatik hondarretan urak utzitako elikagaiak jateko.
Marearteko guneetan ekosistema aberats eta bereziak agertzen dira. Estuarioak, padurak eta mangladiak bezalako ekosistema partikularrak horrelako guneetan ematen dira. Hauek, espezie askoren babesleku eta oso emankorrak izateagatik dira ezagunak. Horretaz gain, hidrodinamismoaren ondorioz elikagai ugari suspentsioan egoten direnez, orokorrean kostalde osoa izaten da dibertsitate aldetik aberatsa. Biologiaren ikuspuntutik, oso gune aproposak izaten dira fauna eta flora itsastarra aztertzeko. Zonazio bertikala agertzen den lekuetan metro gutxi batzuetan elkarrengandik oso desberdinak diren azpiekosistemak ikus daitezke. Lehorrean kilometro karratu ugari beharko lirateke kostaldean metro gutxitan pilaturik aurkitzen den dibertsitatea azter ahal izateko.
[[Kategoria:Itsasaldiak]]
[[Kategoria:Kostaldeak]]
[[Kategoria:Itsas biologia]]
[[Kategoria:Kosta eta ozeano forma geografikoak]]
[[Kategoria:Ekologia urtarra]]
[[Kategoria:Habitatak]]
[[Kategoria:Ozeanografia fisikoa]]
Kanadar tsuga
Kanadar tsuga ("Tsuga canadensis") "tsuga" generoko konifera da, ekialdeko Ipar Amerikan jatorria duena. Zuhaitz hau Pennsylvania estatuko ikurra da.
Harrietan bizi den zuhaitz hau luzaroan bizi da, 553 urteko espezimenak ere izanik.
Marmaratila
Marmaratila ("Viburnum lantana") Adoxaceae familiaren zuhaixka-erako landarea da, Europan, ipar-mendebaldeko Afrikan eta hego-mendebaldeko Asian jatorria duena. 4-5 metroko altuera ere izan dezake.
Hostoak aurkakoak, osoak, forma desberdinekoak, baina biribildu eta lodi samarrak dira. Loreak zuriak eta usaintsuak dira eta zima trinkotan kokatuta daude. Fruituak, hasieran gorriak eta gero beltzak diren drupak dira.
Gaukar
Gaukarra ("Viburnum opulus") Adoxaceae familiaren zuhaixka-erako landarea da, Europan, iparraldeko Afrikan eta erdialdeko Asian jatorria duena.
Mahatsondoarenak bezalako hosto ebakiak eta erorkorrak, sortako lore zuria, eta fruitu gorri txikiak ematen dituen zuhaixka garaia da. 4-5 m hazten da. Enborreko azala gris-horixka izaten du. Leku ezkoetan eta erreka ondoetako basoetan hazten da, ia Europa guztian. Ematen dituen fruituekin kontserbak eta edari biziak egiten dira.
Orkatx lore-handi
Orkatx lore-handia ("Hypericum calycinum") Hypericaceae familiako landarea da.
Mediterraneon jatorria duen espezie hau landare apaingarri ezaguna da.
Begonia
Begonia edo andere-belarra ("Begonia") Begoniaceae familiako genero baten izen arrunta da, 1.400 espezie inguru dituena. Klima azpitropikal eta tropikal hezeko eskualdetan jatorria du.
Lorategiko landarea da, hosto eder eta lore ikusgarrikoa.
Japoniar fatsia
Japoniar fatsia ("Fatsia japonica") Araliaceae familiako landarea da, Japonian eta Hego Korean jatorria duena.
3–6 metro arteko altuera duen zuhaixka hau landare apaingarri ezaguna da.
Baltsamina jator
Baltsamina jatorra ("Impatiens balsamina") Balsaminaceae familiako landarea da, hegoaldeko Asian jatorria duena.
Metro beteko zurtoina du, aihenez betea, eta mahatsondoaren antzeko hosto berde txiki distiratsuak. Loreak horiak, gorrixkak eta zurixkak izaten dira; fruitua luzarana eta laranja kolorekoa. Haziak beltzak eta arrasto gorridunak ditu.
Baltsamina arrunt
Baltsamina arrunta edo alegria lorea ("Impatiens walleriana") Balsaminaceae familiako landarea da, ekialdeko Afrikan jatorria duena.
15–60 cm-ko zurtoina du eta landare apaingarri ezaguna da.
Ekosfera
Ekosfera Lurra osatzen duten ekosistema guztien multzoa da (biosfera), ingurumena osatzen duten beste atal guztiekin batera (atmosfera, hidrosfera, litosfera).
Japoniar gereziondo
Japoniar gereziondoa ("Prunus serrulata") errosazeoen familiako zuhaitza da, gereziondo arruntaren antz handia duena.
Japonian sakura deituriko bere loreak ikur bilakatu dira.
Ekialdeko Asian (Japonia, Korean eta Txinan) jatorria duen zuhaitz honek hainbat aldaera ditu:
Oenetera handi
Oenetera handia ("Oenothera glazioviana") onagrazeoen familiako landare iraunkorra da. Landare apaingarri hau Europatik hedatuta dago baina litekeena da Amerikako bi espezietik ateratako europar hibridoa izatea.
Arrauka arrunt
Arrauka ("Festuca pratensis") Poaceae familiako landare belarkara da. 30–120 cm
-ko altuera du, ekainarik abuzturaino loratzen duelarik.
Edateko uraren hornidura-sare
Edateko uraren hornidura-sarea, kateatutako ingeniaritzako obra-sistema da. Honi esker, hiri, herri edo populazio-dentsitate altuko landa-espazioetako biztanleen etxebizitzetara, edateko ura eramaten da.
Edateko uraren hornidura-sareak jatorritzat duten ur-iturriaren arabera sailka daitezke:
Ura edangarri bihurtzeko bere jatorriaren arabera tratatu behar da. Tratamendu hauek oso desberdinak izan daitezke: desinfekzio eta filtrazio hutsak adibidez, baita gatzgabetze konplexuagoak ere.
Azaleko urak erabiltzen dituen sarea da edateko uraren hornidura-sarerik konplexuena. Bost atal nagusi ditu:
Iturburu bateko ur-bilketa kontu handiz egin behar da. Horretarako, babes-ingurune itxi bat mugatu behar da, azaleratze-gunean gerta daitezkeen kutsadurengandik babesteko.
Lurrazaleko uren biltegiratzea ur-hartune bidez egiten da. Kasu batzuetan aurretiko iragaztea duten urak lortzeko, galería-iragazle erabiltzen dira. Galeriak ur-ibilguarekiko paraleloak edo perpendikularrak izan daitezke.
Azkenik, lurrazpiko uren bilketa, iragazteko putzu edo galerien bitartez egiten da.
Ur-gordinaren bilketa, ur-iturburuaren emaria eskaerei aurre egiteko nahikoa ez denean gauzatzen da. Uneoro gutxieneko emaria ez duten erreka edo ibaien ura biltzeko urtegiak eraikitzen dira.
Lurrazpiko ura erabiltzen duten sareetan, akuiferoak biltegiratze-tanke moduan egiten du lan. Gehienetan ura naturalki jasotzen duen arren, batzuetan obra hidrauliko berezien bidez betetzen dira.
Komuneko paper-euskarri
Komuneko paper-euskarria komuneko paper biribilkiak jarri eta bertatik papera hartzeko euskarriak dira, gehienetan paretari itsasita. Bi motakoak daude: biribilkiak horizontalean eta bertikalean hartzen dutenak.
Putzu (zoruko ur pilatzea)
Putzua, halaber putzu-zuloa edo pozua (), zoruan euriagatik edo ura isurtzeagatik sortzen den ur-pilatze txikia eta aldi baterakoa da.
Zulo eta sakonuneetakoari istila deritzo, eta putzu txikiari potxingoa. 
Libragailu
Libragailua hodietako buxadurak konpontzeko erabiltzen den gomazko bentosa bat da, kirten batez hornitua. Kainu-zulo eta harraska-zuloaren gainean bentosa gora eta behera mugituz baliatzen da, presio-aldaketen bitartez buxadura eragiten duen materiala erauztearren.
Atropina
Atropina (CHNO) hainbat landare solanazeoren sustrai eta hostoetan, belaikiarenetan batez ere, azaltzen den alkaloide pozoitsua da. 118° C-an urtzen da eta berehala lurrintzen da beroarekin. Alkoholetan eta eterrean ondo urtzen da eta ez hain ondo uretan. Medikuntzan hainbat erabilera ditu: begi azterketetan begi-ninia zabaltzeko; urdail giharrak baretzeko, bihotz taupadak azkartzeko; morfinaren antidoto bezala.
Herri sendagintzan betidanik erabili izan dira atropina duten landareak, belaikia eta asma-belarra batez ere.
Zinta-belar
Zinta-belar ("Chlorophytum comosum") Asparagaceae familiako landare iraunkorra da, hegoaldeko Afrikan jatorria duena. Landare apaingarri ezaguna bilakatu da.
Bi kultibar ezagunak ditu:
Lirio hori
Lirio horia edo ostargi-belar horia ("Iris pseudacorus") Iridaceae familiako landarea da, 100-150 cm-ko altuera izan daitekeena.
Eskualde epeletan landare apaingarri moduan erabiltzen dute, hainbat kultibar dituena.
Melira
Melira ("Iris foetidissima") Iridaceae familiako landarea da, 30-100 cm luzea dena.
Zurtoin zuzen berdea eta ezpata itxurako hosto tente luzeak izaten ditu. Zurtoin bakoitzean 9 lore izan ditzake gehienera, kolorez hori edo horixkak. Zingiradietan hazten da batez ere.
Eskualde epeletan landare apaingarri moduan erabiltzen dute, hainbat kultibar dituena.
Zelula barneko parasito
Zelula barneko parasitoak zelula barruan bizi eta ugaldu daitezkeen mikroorganismoak dira. Makrofago eta beste fagozito barnean bizitzeko gaitasuna dutenez, sortzen dituzten infekzioak ez dira erraz sendatzen. Kategoria honetan bi mikrobio mota daude: fakultatiboak eta hertsiak.
Hauek zelula barnean zein zeluletatik kanpo bizi daitezke. Zelula barruan, fagozitoetan bizitzen nahiago dute.
Talde honetan, besteak beste, mikrobio hauek daude:
Bakterio hauek guztiak laborategiko hazkuntza-inguruetan ere kultibatu daitezke.
Onddoen artean, hauek daude:
Talde honetako mikrobioek derrigorrez ostalariaren zelulen barruan bizi behar dute. Ezin dute zeluletatik kanpo bizi. Fagozitoak baino gehiago, endotelioko zelulak nahiago dituzte bizitzeko.
Talde honetan daude:
Zelula barneko parasito hertsiak ez dira laborategiko hazkuntza-inguruetan hazten. 2009. urtean, ordea, zientzialari batzuek lortu zuten Coxiella burnetii patogenoa teknika berri baten bidez laborategian haziaraztea, eta horrek ere beste zelula barneko parasito hertsientzat balio lezakeela adierazi zuten 
Zelula barneko parasito fakultatiboak gai dira immunitate-sistemako fagozitoetan bizitzeko. Fagozitosiaren ondoren mikrobio hauek ez dira suntsitzen, lisosomen erasoari erresistentzia diotelako. Zelula barneko ingurugiroa oso egokia da mikrobio hauentzat, bertan babestuta baitaude antibiotiko edo antigorputzen erasoen aurrean. Horregatik, mikroorganismo horiek sortzen dituzten infekzioak ez dira erraz sendatzen, eta kronikoak bihurtu ohi dira.
Fagozitoak ez ezik, beste zelula somatikoek ere zelula barneko parasitoak eduki ditzakete. Zelula barneko infekzioa ohikoa da gaitz baten "eramaileak" diren gizabanakoengan (pertsona horiek ez dituzte gaitzaren sintomak, baina mikrobio patogenoak eramaten dituzte) eta baita gaitz kroniko bat duten pertsonengan ere (gaitz kroniko hori garai batzuetan aktibatzen da -mikrobioa zelula barnetik ateratzen denean- eta beste garai batzuetan ez du sintomarik ematen -zelula barnean dagoenean-)
Zelula barneko parasitoei aurre egiteko antigorputzen jarduera ez da eraginkorra. Immunitate-sistemak beste mekanismo batzuk erabili behar ditu (T linfozitoak eta NK zelulak, esaterako) mikrobio hauek suntsitu ahal izateko.
Alometria
Alometria animalia, organismo eta beste egitura naturalen hazkunde eta garapen-prozesuak aztertzen dituen jakintza-arloa da, organismo eta egitura baten hazkundea haren organo edo atal baten hazkundearekin alderatu eta beraien arteko erlazioak aztertzen dituena. Alometria positiboa gertatzen dela esaten da, atalaren garapena egitura osoarena baino azkarragoa gertatzen denean; negatiboa, motelagoa denean; eta isometriazkoa, berdinak direnean.
Portugal txilar
Portugal txilarra ("Erica lusitanica") erikazeoen familiako zuhaixka adartsua da, 2 m luzea. "Erica" generoko espezie asko bezala, txilar espezie-mota bat da.
3,5 m-ko zuhaixka da. Adar tenteak ditu, "Erica arborea"ren antzera, baina bere adasken indumentuak ile bakun eta leunak bakarrik dauzka.
Hostoak, 2,1-7,5 x 0,4-0,5 mm-koak dira eta bertizilatuak daude, eta berde argiak dira. Horretaz gain, hostoa ardatzean tolesten denez, azpialdea ez da ikusten. Gainera, glabroak dira eta sarritan dentikulatuak, oinarri eta erpinean. Batzuetan, hosto axialez lagunduta egoten da.
Infloreszentzia ugari garatzen ditu, 1-3 lorekoak, panikula piramidal luzeak osatzen dituzten lukuetan elkarturik. Pedizeloak 2-4 mm-koak, lodiak, glabroak eta arreak dira. Sepaloak, 1-1,2 mm-koak, obatuak dira, krema kolorekoak edo zurixkak eta glabroak. Korola 4-5 mm-koa da, tubularra edo kanpai-formakoa. Koloreari erreparatuz, zuri edo zuri-arrosa izaten da. Lobuluak 0,4-1 mm-koak eta tenteak normalean. Anterak, 0,5-0,8 mm-koak direnak, inklusoak dira eta estiloak exertuak. Obarioa glabroa da, gutxitan iletsua. 3 mm-ko estiloa du, exertua eta erlatiboki lodia dena. Estigmak kono alderantzikatuaren itxura du.
Haziak, 0,25-0,5 mm-koak dira, elipsoidalak eta erretikulatu-albeolarrak.
Loraketa garaia, abendutik martxora bitartean ematen da. Polinizazioa erleen bidez gertatzen da. Hala ere, "Erica" generoko landareak haizearen bitartez poliniza daitezke arrakasta gutxiagorekin.
Klima hezea duten lur silizeo edo azidifikatuetan bizi da, esaterako; artadi eta hariztien baso mendel eta ordezko komunitateetan, eta baita leku eraldatuetan ere.
Iberiar penintsulako ipar eta mendenbaldeko eskualdeetara eta Frantziako hegomendebaldera mugatzen da. Euskal Herrian isurialde kantauriarrean agertzen da arruntki.
Landare apaingarri gisa ezagutzen da.
Txilar burusoil
Txilar burusoila edo ainar burusoila ("Erica vagans") erikazeoen familiako zuhaixka adartsua da, 10-80 cm luzera duena. "Erica" generoko askorekin bat, txilar espezie-mota bat da. Etimologiari dagokiola, "vagans" izen espezifikoa, latinetik eratorritakoa da eta "noraezeko" esan nahi du.
Zurtoin gazte arreak ditu, glabro (ilegabeak) edo pubeszenteak (ilaundunak). Zurtoinak, guruinik gabeko ile motz patenteak ditu.
Hostoak 4-9 mm luze eta 0,5-0,7 mm zabal eta linealak dira, 4-5naka bertiziliotan antolatuta. Hostoak ardatzean tolesten dira atzealdea ezkutatuz. Indumentuari dagokiola, glabroak dira. Gaztetan, hostoek atzealdea iletsua izan dezakete eta, gainera ertz horzduna izan dezakete.
Infloreszentziak, luku-erakoak eta lore anitz kontzentratuak sortzen ditu. Oro har, luzangak dira. Pedunkulua, 7-12 mm luze , filiformeak eta glabroak dira. Pedunkuluek kolore gorria aurkezten dute eta behealdean hiruzpalau brakteola ditu, 0-6-1 mm-takoak.
Loreari dagokiola, honelakoak dira lau atal nagusiak: sepaloak,1-1,3 mm artekoak, oinarriari ez oso loturik agertzen dira. Obalak edo obalo-lantzeolatuak, kolore berdexkak edo arrosak izan ohi ditu. Korola, 2,5-4,5 mm-takoa, kanpai-itxurakoa eta arrosa kolorekoa da, batzutan kolore zuria aurkezten duelarik. Korolak, milimetro bateko lobulu tenteak ditu. Harizpiak 0,6 mm-takoak eta apendizebakoak dira. Obarioa glabroa da eta 3,5 mm-tako estiloa dauka.
0,4-0,6 mm-tako haziak garatzen dituzte, puxika itxurakoak. Gordetzen duen genoma diploideoa da, n=12 delarik
Loraketa ekainetik irailera edo urrira arte gertatzen da, zonaldearen arabera. Loreak arrosa kolore oso argia du, ia zuria ikusten dena. Polinizazioa erleen bidez gertatzen da. Hala ere, "Erica" generoko landareak haizearen bitartez poliniza daitezke arrakasta gutxiagorekin.
Ainar burusoilak kare gabeko lurzoruak nahiago ditu, lurzoru ultrabasikoetan ere ager daitekeelarik. Banaketa zabala du: Altitudean kostaldetik goi-mendietara hel daiteke, oro har 1.600 metrotaraino. Hala ere, 1.900 metrotan ere ikusi da. Zabaleran, Irlandan, Kornuallesen, mendebaldeko Frantzian, Euskal Herrian eta mendebaldeko Espainian hedatzen da.
Euskal Herrian, Kantauriar isurialdean txilar-espezie ohikoena da eta hegoaldera jo ahala haren presentzia murriztuz doa. Ohikoa da hainbat basoen (harizti, pagadi, artadi...) ordezkapen-etapan agertzen diren txilardietan haztea. Euskal Herria, Kantabriarekin batera, Espainiako gunerik aberatsena da ainar burusoilari dagokiola.
Landare apaingarri ezaguna da. Erleak txilarren nektarraz elikatu ahal dira. Are gehiago, landare hauetatik lortutako eztia kalitate oso onekoa omen da, hainbat erabilera gastronomiko zein mediko atxikitu zaiolarik. Medikuntzari dagokiola, medikuntza herrikoian diuretiko gisa erabili da (hala nola, zistitisan).
Sastrakadi
Sastrakadi, sasi, sastraka edo sasitza zuhaixkaz osatutako landaredia da, askotan soropil, belar edo geofitoak dituena. Bertoko landarediaz gain, gizakiak eginak ere badaude. Suteak ekiditzeko askotan kentzen dituzte, edonola ere, badaude biomak non sastraka landaredi nagusia den:
Sufrearen ziklo
Sufrearen zikloa elementu honek naturan jasaten duen eraldaketen multzoa da. Ziklo honetan sufrea atmosferan, litosferan, hidrosferan eta izaki bizidunengan egon daiteke.
Bizidunengan sufrea egoera erreduzituan egon ohi da (R-SH), proteinen hainbat aminoazidoetan (metionina eta zisteina) eta A koentziman, besteak beste.
Litosferatik sufrea hartzen dute landareek, SO moduan, eta erreduzitu egiten dute (R-SH) haien aminoazidoetan sartzeko. Animalia belarjaleek haien molekula organikoetara modu berean (R-SH) pasatzen dute, eta berdin pasatzen da ere goiko maila trofikoan dauden bizidunengana.
Animaliak eta landareak hiltzen direnean ustelketa egiten duten bakterioek proteinak hartzitzen dituzte, SH askatuz.
SH hori oso ezegonkorra da, eta ingurune aerobio batean oxidatu egiten da. Ingurune anaerobioetan besterik ez da egoera erreduzituan mantentzen.
Bi mikrobio mota erabiltzen dute SH:
 CO + SH + argia → (CHO)n + 2S
Sortutako SO uretan oso disolbagarria da, eta toki euritsuetan azkar lekualdatzen da lurzorutik. Hau da landareen sufre-iturria.
Lurzoruko sulfato oxidatuak (SO, SO) erabiltzen dituzte hainbat bakterio anaerobikok (Clostridium, Desulfovibrio...) haien arnasketa anaerobioan, SH sortuz (SO → SH). Zentzu horretan azpimarratu behar da meatoki askoren sufreak ez duela jatorri bolkanikoa, biokimikoa baizik.
Azkenik, atmosferan egoera gaseosoan dago sufrea: SH edo SO moduan.
Koefiziente tekniko
Ekonomian, koefiziente teknikoa ekoizkin baten unitate bat ekoizteko behar den insumo kantitatea da. Batzuetan sektoreka eredefinitzen da: sektore batean ekoizkin unitate bat ekoizteko behar den beste sektore batetik behar den insumo kantitatea adieraziko luke orduan. Koefiziente teknikoak input-output analisiaren testuinguruan, sektoreka, aztertzen dira bereziki, eta sektore guztietarako bildurik insumo-produktu matrizea osatzen dute.
Sargai
Ekonomian, sargaia edo inputa beste ondasun batzuk ekoizteko erabiltzen den ondasuna da.
Kapital (ekoizpen-faktorea)
Ekonomian, kapitala produkzioaren osagai material bat da, funtsean, makineriaz, tresneriaz edo instalazioez osatua, eta, beste faktore batzuekin konbinatuz (lana, lehengaiak eta bitarteko ondasunak kasu), kontsumo ondasunak sortzea ahalbidetzen du. Michael Parkinen arabera, ondasunak eta zerbitzuak ekoizteko erabiltzen diren tresnak, makinak, eraikinak eta gainerako eraikuntzak dira kapitala.
Kontabilitateari dagokionez, ondasun eta eskubideetan (aktiboaren ondare-elementuak) zehazten da, zor eta obligazioetan (pasiboa) izan ezik, eta horren guztiaren titularra kapitalista da. Horrela esaten da kapitalizatu edo kapitala handitu egiten dela aktiboa handitzen denean, pasiboa murrizten denean, bazkideen ekarpen berriak gehitzen direnean edo hirugarrenekiko zorpetzea murrizten denean. Pasiboa aktiboa baino handiagoa denean, unitate ekonomikoa kapital negatiboko egoeran dagoela ebazten da.
Kapitala analitikoki bereizi behar da enpresatik eta gerentziatik, nahiz eta kasu askotan kapitalistaren edo enpresaburuaren eta kudeatzailearen rol sozialak aldi berean gerta daitezkeen pertsona berean, ekoizpen-unitate txikienetan gertatu ohi den bezala.
Era berean, mailegu-emaileak merkatuan enpresa-jarduera arrakastatsu batengatik lortzen duen irabazia eta lanagatik jasotzen den soldata bereizi behar dira.
Ekonomia politikoan, kapitala baliabide, ondasun eta balio eskuragarrien multzoa da, premia bat asetzeko edo jarduera jakin bat gauzatzeko eta etekin ekonomiko edo irabazi partikular bat sortzeko, eta, alderdi horretan, esku hartzen duten pertsonen portaerarekin estuki lotuta dago. Askotan, lan-indarra kapitalaren zatitzat hartzen da. Kreditua ere, interes moduan etekin ekonomikoa dakarrenez, kapital (kapital finantzario) motatzat hartzen da.
Kapital-ondasunak (Goods kapitala ingelesez), kontsumo-ondasunekin kontrastean, kapital fisikoa ekoizteko erabiltzen dira. Beste produktu batzuk ekoizteko erabiltzen diren produktuen kapital errealeko ondasunei dagozkie, baina ez dira gainerako produktuetan sartzen. Kapital-ondasunetan, fabrikak, makinak, erremintak eta hainbat eraikin sartzen dira. Ondasunak ekoizteko erabiltzen diren lehengaiak ez bezalakoak dira. Produktu asko kapital-ondasun edo kontsumo-ondasun gisa sailka daitezke erabileraren arabera, adibidez, automobilak eta ordenagailu pertsonalak, eta kapital-ondasun horietako gehienak ondasun iraunkorrak ere badira: "Consumer Durables".
Kapital-ondasunak eta finantza-kapitala desberdinak dira. Kapital-ondasunak entitateen (pertsonak, gobernuak eta beste erakunde batzuk) jabetzaren objektu errealak dira ekoizpen-motaren batetik etekin positiboa lortzeko.
Egiten den jarduera ekoizpena, kontsumoa, inbertsioa, enpresa baten eraketa, eta abar izan daiteke. Kapital hori produkziora bideratzen denean, produkzio-faktoreetako bat bihurtzen da. Kapitala, denborarekin, meta daiteke, eta bere itzulkinak (errenta) jatorrizko kapitala handitzeko erabil edo berrerabil daitezke.
Kapitalaren kontzeptualizazioa lanaren kontzeptualizazioarekin lotuta dago, biak bat baitatoz ondasunen balio ekonomikoari buruz hartutako teoriarekin eta, beraz, horiek sortzeko bitartekoekin.
Ekonomista klasikoetan (Smith eta Ricardo), posizio anbibalentea zegoen ondasun baten truke-balioaren determinatzaileari buruz, eta, bere lanetan, bi aukeren artean mugitzen zen: lan-kantitatea eta ekoizpen-kostuak (aldi berean, azaldu gabe geratuko liratekeen truke-balioak direnak: kapitalaren interesa, lanaren soldata eta lurraren errenta). Lehen aukeraren arazoak "irtenbide" gisa bigarrena hartzera eramango lituzke: Kostuen teoria John Stuart Mill-ek sistematizatuko zuen klasikoek eztabaidatutako gainerako gaiekin batera, ekonomia politikoaren eskema integrala baita; Karl Marxek lanaren balioaren teorian azpimarratuko zuen bitartean, baina, oraingoan, ekonomia politikoaren kontzeptuari kritika egiteko oinarri gisa.
Iraultza marjinalek, bere aldaera guztietan (Jevons, Walras eta Menger), klasikoen balio kontzeptuala ordezkatu zuten, eta, horrekin batera, lanaren eta kapitalaren kontzeptu ekonomiko propioa, orain erabilgarritasun marjinala aipatuz; horrela, ekoizpenaren determinazioa eta banaketa zirkulaziora mugitzen da, hau da, kontsumora. Klasikoek ez bezala, zeinak lan horren kapital fisikoaren balioa edo kapitalarena bera kentzen baitzuten, marjinalistek kapitalaren maileguaren erabilgarritasunean bertan aurkitzen zuten.
Korronte marjinalista ezberdinen sistematizatzaileak (Marshall, Pareto eta Böhm-Bawerk) elkarren aurkako bi posiziotan banatu ziren. Marshallek ordezkatzen zuen eskola neoklasikoak, Mill-en eta Jevons-en marjinalismoaren arteko sintesia eginez, kontsumitzailearen erabilgarritasunean oinarritutako eskari baten eta ekoizpen-kostuetan oinarritutako eskaintza baten arteko elkarreraginaren emaitza gisa ulertuko zuen balioa, baina, orain ez bere prezioetatik zirkularki neurtuak, baizik eta ekoizpen-faktoreen alferrikakotasun marjinaletik (ahaleginean egindako sakrifizioagatiko soldata eta itxaroten edo aurrezten den sakrifizioagatiko interesa), eta, horrela, kapitalaren kontzepzio klasikora itzuliko litzateke baina oinarri marjinalista sendoagoen gainean. Böhm-Bawerkek ordezkatzen zuen austriar eskolak, Mengerren marjinalismo huts eta subjektibistaren jarraitzailea (nahiz eta aldaketa batzuk izan), sakon aztertuko zuen kapitalaren auzia, eta, klasikoekin bateratzeko modukoa izan arren, premisa desberdinetatik abiatzen zen definizio batera iritsiko zen. Premisa horiek lotuagoak daude Adam Smithen "magnus opus"aren aurreko lehen pentsamenduarekin, Richard Cantillonen lanarekin eta Jean-Baptiste Sayk (Böhm-Bawerk, 1884) jarraitutako ildo berarekin. Definizio horretan, produkzio-faktoreen prezioak definitzen dituzten parametro guztiek kontsumitzailearen eskarira igortzen dute azken batean, horixe baita balorazioen erreferentzia-esparrua soldatapeko langileen eta kapital-mailegatzaileen aldi baterako lehentasunetan.
Böhm-Bawerken posizioa, zeinaren interes-tasa denbora-lehentasunaren araberakoa den, Knut Wicksellek kritikatu zuen, kapitalaren produktibitatearen mende dagoen paradigma neoklasikoa defendatu baitzuen. Paradoxikoki, John Hicksen obren bidez, kapitalaren interpretazio austriarra izango litzateke orientazio neoklasikoko gainerako akademiak gehien bereganatu zuena, nahiz eta modu sinplifikatuan eta interesaren jatorriarekin alderatuta, alde handiak izan (Hicks, 1973), eta, alderantziz, kapitalaren ikuspegi austriarrak sofistikazio handiagoa hartu zuen Wicksellen kritikaren zati bati esker (Rallo, 2014). Era berean, Böhm-Bawerkek neorrikardiar eta marxiar esplotazioaren teorien (Böhm-Bawerk, 1884 eta 1896) funsgabetasun logikoei egindako kritika izango zen, azkenean, ia klasiko bihurtuko litzatekeena, besteak beste, pentsamendu ekonomikoaren espektroan hartutako ia posizio guztiekin erraz uztar zitekeelako. Horregatik beragatik, marxismoaren defentsa Piero Sraffaren objekzio neorrikardiarrean oinarrituko litzateke, eta horren oinarria Wicksellen kritika da (Rallo, 2014).
"Kapitalaren eta interes"aren hiru liburukietan erabiltzen den Bohm-Bawerk definizio zehatza honela aurkezten da ekonomia politikoak aurrez aurre zituen definizioen anabasaren irtenbide gisa:
Gero, kapitala kualitatiboki desberdinak diren bi elementu ekonomikotan bereiziko da kontzeptualki: batetik, batez besteko "ekoizpen-kapitala" (ekoizpen-ondasun gisa ulertuta), eta, bestetik, "kapital pribatua" (kapitalaren gaineko jabetza-eskubide gisa), eskuratze-modu baten arabera (pribatua eta independentea), zuzenean haren mende dagoena eta haren erabilgarritasuna interes gisa barneratzen duena (Böhm-Bawerk, 1889).
Kapitalaren interesa egileak klasikoa ez den beste modu batean azaltzen du (Böhm-Bawerk, 1884), baina estrapolagarria da, kapitalaren maileguan edo jabearen aurrerapenean oinarritzen baita, bere zuzeneko edo zeharkako sortzailea den (Böhm-Bawerk, 1896). Baina bere definizioaz haraindi, kapitalaren produktibitatearen esanahi posibleak behar bezala laburbiltzen ditu, zeinetatik interesa azal litekeen:
Definizio horien gainean, bereizita edo konbinatuta, autore desberdinak euren intereseko azalpenak ematen saiatu dira: produktibitate sinplea (Smith, Say-k kritikatua), produktibitatearen kontzepzio konplexua (Malthus, Strasburger, etab.) erabileraren teoriak (Hermann, Menger), abstinentziaren teoria (Senior, Bastiat), lanaren teoriak, ustiapenaren teoriak (Sismondi, Rodbertus eta Marx), eta beste adigai eklektiko batzuk (Molinari, Jevons eta Mill). Teoria horien guztien aurka Böhm-Bawerk-ek berea aurkezten du, gerora, bere ondorengo austriarrek leundu, kritikatu eta zuzenduko zutena: Friedrich von Wieser, Frank Fetter, Ludwig von Mises, Ulrich Fehl eta bereziki Friedrich August von Hayek-ek (kapitalaren teoria osoa garatuko zuena), lehen aldiz gaia Interes-tasarekin duen harremanaz haratago, kapitalaren egitura produktiboaren barne ezagutzara eta azkenik ziklo ekonomiko teoriarekin integratuz (Ravier, 2011).
Böhm-Bawerk-en azalpenak, denbora kapitalaren interesen jatorri bezala, mengeriar marjinalismoa Austriako gainerako eskolarekin lotzen du, eta esplotazioaren teoria marxistaren kontrako ikuspegia da:
Kapitalaren ulerkera Hayekiarra, teknikoa bada ere eta lehenik eta behin kapital partikular bakoitzetik ekoizpenaren egitura ulertzera bideratua (Hayek, 1931), bere analisiaren jatorriagatik Peruko Hernando de Soto ekonomialariarenarekin lotzen da, zeinentzat informazio subjektiboa sakabanatzeko beharraren auzia bilakaeraren produktibitate bera bilakatzen baita eta informazioaren esleipenaren muga objektiboak merkatuko jabetzaren bidez gauzatzen diren. Horrela, kapitala zentzu sozial global batean azalduz, interpretazio marxista berrargitaratzen da. Austriako eta neoklasikoen bestelako sistemetatik abiatuta ere, egileak kapitalarekiko jabetzaren funtzioa produktibo gisa berraztertuko zuen, Marxek baliagarritzat eta are "produktibotzat" baino ikusten ez zuena, beharrezkoa zelako, lana gainbalioaren sorkuntza konpultsiboaren bidez, bere burua aldatzera behartzeko, kapitalean bertan muga bat aurkitu arte behintzat (Marx, 1857, 266-267 or.). Balio-kontzeptu marxistaren berrikuspen kritikoak (lan txertatu gisa), jabetza bere baitan gainbalioa sortzen duen erakunde gisa ulertzea dakar, horrela kapitalarentzat bere existentzia zergatik den ezinbestekoa azalduz:
De Sotok ikertutako fenomenoa ulertzeak esan nahi du diruak, kapital gisa, askoz gehiago adierazten duela diru terminoetan lan abstraktu baten edo negozio zehatz baten eraginkortasuna baino, baizik eta prezioa ekoizpen zehatz osoaren banaketa kualitatiboaren zuzenketa-mailaren destilazio kuantitatiboa da (Hayek, 1941) merkatu batean (lanaren gizarte-banaketa), eta horren neurria ondasun jakin baten balioaren informazio erreal gisa soilik gordetzen da, eskuratze-modu horretan bertan oinarritutako harremanen bidez ezarritako baliabideen esleipena adierazten duen bitartean. Ondorioz, kapitalaren atzean dagoen "misterioa" lan-denboratik, ekoizpen-ingeniaritzetatik, kudeaketa teknikotik edo enpresa-gaitasunetik haratago bilatu behar da, hau da, jabetzan faktore horiek posible egiten baititu [De Soto, 2000, 88-91 or.), eta horren berehalako ondorioak dira: ondasun materialak potentzial ekonomikoa duten aktibo bihurtzea eta, beharrezko korolario gisa, informazio sakabanatu hori sistema bakar batean integratzea sortu ondoren (De Soto, 2000, 77-79 or.).
Kapitala ulertzeko, De Sotok irekitako bideaz gain, haren problematika eta garrantzia islatzen dira pentsamendu ekonomikoaren historialari ia guztientzat, horri buruz egin diren azterketen kopuruan (apologetikoak edo kritikoak, klasikoak edo marxistak), orain arte behin betiko ebazpenera iritsi gabe, ez eta interpretazio-korronte horien ordezkariek, beren artean ere, topikoari buruzko akordiorik lortzen ez duten punturaino.
Marxistentzat definizio klasikoa da kapitalaren naturalizazioa harreman sozial gisa, eta materialtasun teknikoari lotutako definizioak zenbait gabezia jasango lituzke kontzeptu bakarrean biltzen baititu bere ikuspuntutik kualitatiboki oso desberdinak izango liratekeen objektuak horrela kapitala neurtzeko unitateak definitzeko zailtasuna sortuz (Robinson, 1954).
Kapitala eraldaketa politiko baten mende dagoen prozesu sozioekonomikoa da. Eraldaketa horretan, langileak beren lur eta ekoizpen-tresnez gabetzen dira, eta soldatapeko langile bilakatzen dira bere merkantzia lan-indarraren salmenta izanez, salgaien ekoizpenean oinarritzen dena; Prozesu sozial eta historiko hori produkzio moduak ezartzeko beste prozesu historikoekin alderatu daiteke (adibidez, esklaboen salerosketa, batez ere Amerikako Estatu Batuetan, non bi produkzio sistemak elkarrekin bizi izan ziren, bata bestearen barruan txertatuta).
Marxek, kapitalismoa ezartzeko, arazo garrantzitsu bat ikusi zuen; kapitalismoaren aurretik, pertsonek lurrak zituzten ereiteko eta eskala txikiko autokontsumoko ekonomiak egiteko; ekoizleak soldatapeko bihurtzeko, haiek zituzten funtsezko ekoizpen-bitartekoak desjabetu behar izan zituzten (adibidez: nekazariek zituzten lur komunak desjabetzea eta jabetza pribatu burgesaren erakundea sortzea), eta ekoizleak unitate ekonomiko isolatu izatera behartu zituen herrixkako ekoizpena populazio osoarentzako masa-ekoizpen bihurtzeko. Horretarako, lehen estatutu feudalaren parte ziren lurrak erosi behar zituzten, eta nekazariak ordainketa legez egin zuela eta legez ordainketa horren jabea zela egiaztatzen zuen egiaztagiria aurkeztu behar zuen. Kapitalismoaren aurreko garaietako nekazariek, garai feudaletan bezala, "egiaztagiririk" ez zutenez eta nekazari askok lurrak erosteko adina diru-sarrera lortzen ez zutenez, lur horien desjabetzea hasten zen; ondoren, nekazaritza-ekoizle aberatsenei birsalmentaren aurretik, Estatuaren eskuetara pasatzen zen; horrela, nekazaritza-burgesia, nekazari independente batzuk eta soldatapeko langileen soberako masa handi bat sortu zen; horietako gehienak ez ziren landako soldatapeko langile izango, baizik eta, hirietan, industria-langile klase bat sortzeko aukera emango zuen salgaien ekoizpen kapitalistarako, mendekotasun-egoeran (materiala eta ez pertsonala), lan-eskuaren masan sartuz. Horrek esan nahi zuen, kapitalismoaren eta Industria Iraultzaren sorrera-garaietan behintzat, diru-sarreren maila jaitsi egin zela eta bizi-baldintza iraingarriak izan zirela pilaketak, lan-baldintza txarrek eta biziraupenetik gertu zeuden soldatek eragindakoak.
Bere "Grundrisse" lanean zera dio:
Kapitalaren esanahiak ikusmolde marxistan duen inplikazioa izugarria, izan ere, "kapitala ez dela neurgarria" da, prozesu sozial eta politikoa baita; hori dela eta, ekonomialari desberdin askok Marxen aurka egiten saiatu dira, eta kapitala, berez, ekoizpen-bitartekoak, makinak eta produkzio-teknologia den kontzeptua sortu dute. Kapitala neurtzen saiatu zen lehena Boehm-Bawerk izan zen "Kapitalaren teoria positiboa" (1889) lanean; besterik gabe onartu zen, eta ez zen inoiz froga enpirikorik egin. 93 urte igaro behar izan zuten Boehm-Bawerk kritikatzeko. James K. Galbraith irakasleak honela laburbiltzen du gaia ekonomialari neorrikardiar eta postkeyenestarren kritiketan oinarrituta:
Karl Marxen obran, soldatapeko lana bi unetan sartzen da produkzio kapitalistan: zirkulazioa eta ekoizpena.
Zirkulazioan, kapitala diru bihurtzen da zirkulatzeko prozesurako diru gehiago lortze asmoz (soilik merkataritza kapitalista batean zirkulaziorako bitarteko izateari uzten dion bezala, eta "balioaren" adierazpen bihurtzen da, gero kapital gisa erabiltzeari esker helburu bihurtzen dena), baina, kapitalaren sorrera nahitaez zirkulazioan hasi behar den arren, hortik kanpo jarraitu behar du, dirutan irabazia ezin baita modu hutsean azaldu trukearen barruan, ekoizpenean baizik.
Balioa merkantzia batean inbertitutako giza-lan abstraktuaren kantitatearen isla objektibo gisa definituz, bere aldagarritasunean, adib., bere botere soziala adierazten duena (Marx, 1857 eta 1867), eta bere existentziaren baldintza forma-balio bezala, salgai hori nahitaez halakoa izatea da, modu pribatuan ekoiztua izan delako merkataritza-trukean oinarritutako ekonomia baten zati bezala, kapitalistaren kasuan bezala, gizarte ordena aurremodernoetan (Kicillof eta Starosta, 2007) ekoitzitako salgaiekin gertatu ez bezala, orduan, produkzio-prozesuan, kapitala "balorizatzen den balio" gisa soilik defini daiteke (Marx, 1867).
Marxen sisteman, lan-indarra deiturikoa izango litzateke merkantzia bihurtutako ekoizpen-elementu bakarra, beste makina batzuek ez bezala, daraman balioa baino balio handiagoa (lan gehiago) sortzeko gai dena eta bertan inbertitutakoa baino. Baina aurrekoaren baldintza da lana kapitalaren parte soilik bihurtzen dela balioa ekoizteko gaitasuna salgai bihurtzen den heinean. Beraz, prozesu gisa, kapitalak harreman sozial bat izan behar du aldi berean, non salgairik gabeko jabeak egon behar diren, prozesu sozialaren objektu eta subjektu ez direnak, eta harreman soziala bera (kapitala) izan behar da ekoizpenaren subjektua (Marx, 1844).
Kapitalaren prozesuaren objektu sozialak honako hauek dira: bere lan-indarraren jabe den langilea eta produkzio-bitarteko eta -tresnen jabe den kapitalista, bietako inork ez duelarik produkzio-prozesu sozial orokorraren gaineko kontrol kontzienterik eta baldintza izanik kapitalista ez izatea erabilitako lan-indarraren jabe (ez norberarena, ez besterena esklabotza moduan), ezta langilea produkzio-baliabideen jabe ere. Horrela, langileak askea izan behar du bere lan-indarra eduki eta administratzeko, eta, beraz, potentzialki, kapitalista bihur daiteke, baina, aldi berean, beharrezkoa da langilea, jada multzo edo klase sozial gisa hartuta, ekoizpen-tresnak edukitzetik "aske" egotea, eta hori prozesu horren beraren emaitza sozialari esker gertatzen da (Marx, 1867), zeinak bere buruarentzat eskatzen baitu efizientzia, hau da, eragile sozialek, ex-post ekoizpen antolatu baten ondorioz, pribatua eta independentea jabetza indibidual besterengarriaren edo burgesia testuinguruaren barruan:
Marxen interpretazio-ereduan, hertsapen ekonomikoko prozesu espontaneoa horrek lehen jabetza kentzearekin hasi behar du (ekonomiaz kanpokoa), gero berrelikatu egin daitekeen kapital-metaketaren prozesuari hasiera eman dakion (Marx, 1857). Interpretazio historikorako sistemaren eta hipotesiaren premisa problematiko horri jatorrizko metaketa deitzen zaio.
Lan-indarra "sozialki beharrezkoa den lanaren" sortzailea da, hau da, gizarte batean kopuru jakin batean merkantzia jakin bat fabrikatzeko "per capita" eman daitekeen gutxieneko lan-denboraren sortzailea. Denbora hori honela banatzen da: 1) langileak denbora-zati horretan bere burua lan-indar gisa mantentzeko kontsumitzen dituen salgaien batura fabrikatzen emandako denboraren baliokidea den lan-denbora, eta 2) soberakinak edo merkantzia hori fabrikatzeko behar den lan-aldia osatzeko beharrezkoa den gainerako lan-denbora. Azken denbora horrek indarra mantentzeko behar den lana gainditzen du; izan ere, merkantzia bat sortzeko behar den guztizko balioa osatzen du, merkantzia horren balioa merkatuan onartua izateko eta, aldi berean, lan-indarraren kostuarekiko soberakina izateko. Beraz, lehenengoan nahitaez langileari ordaintzen zaion bitartean, bigarrenean ez da ordaintzen, eta bien arteko erlazioa ustiapen-tasa deiturikoa da.
Balioa lanaren irudikapen soziala den bitartean, eta gainbalioa gainlanaren irudikapen soziala, gainbalioak aukera ematen du gainlana, aldi berean, gainbalio gehiago sortzeko bide bihur dadin; hori da kapitalistaren bizirauteko modua, lan-indarra erosi ondoren hura bereganatzea. Eta dirua izanik merkantzian, inkontzienteki, inoren lana merkatuaren bidez antolatzeko eramandako gizarte-boterearen balioaren adierazpena, hala, dirua, kapital gisa, monopolizatu beharreko botere sozial sinesgarri bihurtzen da kapital gehiagoren sorreran oinarritutako lana antolatzeko, eta horretara zuzendutako giza objektuaren gainbalio handienaren bila etengabeko lehiaren menpe dago: lehia kapitalista (Marx, 1848 eta 1857).
Oro har, zirkulazioa eta ekoizpena kontuan hartuta, kapitala gizakien bizi-prozesuaren subjektu bihurtu den giza lan orokorra izango litzateke, hau da, ekoizpen-prozesuaren subjektu (Caligaris eta Fitzsimons, 2012), eta fenomeno horren esanahi historikoan datza kapitalismoaren garrantzia. Marxen arabera, giza borondatearen ordenamendu autonomo horrek (kapitalismoaren aurreko edo merkataritzakoak ez diren gizarteen harreman sozial zuzenetan ia ausentea edo periferikoa) berau mendean jartzen duen kapital forma eta metatu beharreko indarra hartzen ditu, eta, horrela, ekoizpen indarrak etengabe iraultzen ditu (Marx, 1848). Eta hori horrela da merkataritza-sozietate osoaren buruan egon behar duelako balioespen-lana neurri gisa existitu ahal izateko, eta aukera ematen du ekoizpen-unitate pribatu eta autonomoak merkatu-prozesu osoan lotzeko (Marx, 1857, 472. or.). Horrela, soldatapeko langileak eta kapitalistak produkzioko baldintza objektiboen aurrean daude kanpoko ente gisa, hau da, "kapital" gisa, eta, aldi berean, produktu beharrezko eta banaezina dira (Marx, 1857, 473. or.):
Kapitalaren kategoria marxistak honela banatzen dira, eta guztiak lan-balioaren teoriaren mende daude:
Kapitalismoa
Ekoizpen-faktoreak
Ekoizpen-bideak
Jabetza pribatua
Merkatu askea
Enpresa
Soldata
Dirua
Gizarte klase
Marxismoa
Das Kapital
Jatorrizko metaketa
Lycoming konderria (Pennsylvania)
Lycoming konderria () Pennsylvaniako konderri bat da, Ameriketako Estatu Batuetan. Hiriburua Williamsport da. 2010eko zentsuaren arabera biztanle zituen, kilometro koadroko azaleran.
Lycoming konderriak kilometro koadro ditu. Horietatik ura dira. Beste lurra dira. Biztanleria dentsitatea 36,04 da.
2010eko zentsoan bizi ziren pertsonetatik txuriak edo hispanoak dira. Horietatik "hispano edo latino" kategorian dira. beltzak edo afroamerikarrak. amerikar natiboak ziren eta Hawaii edo Pazifikoko irletako natiboak. asiarrak ziren. "Bestelako arraza bat" kategorian biztanle daude. Bukatzeko euren burua arraza bat baino gehiagotan pertsonek kokatzen zuten.
Orbel
Orbela zuhaitzetik eroritako hostoek zoruan osatzen duten geruza edo pila da. Bereziki udazkenean sortzen da, zuhaitz hosto-erorkorrek hostoa galdutakoan. Materia organikoa da, behar bezala deskonposatuta lurzorua ongarritu egingo duena.
Ekodiseinu
Ekodiseinua edo diseinu ekologikoa, ingurugiroaren hobekuntza helburu duen produktu edo zerbitzu baten diseinuan datza, bai produktua sortzerako prozesuan, bai erabiltzen den bitartean, eta baita hondakin bezala izango duen tratamenduan ere. Hau da, arreta berezia jartzen zaio produktuaren bizi-ziklo osoko ingurumen-inpaktuari. Diseinu jasangarriarekin du harreman oso estua.
Produktu ekodiseinatuak sustatu eta erabiltzearen arrazoiak asko eta anitzak dira, besteak beste gastuak gutxitzea, marketin berdea, abantaila konpetitiboa, desberdintzapena, balio erantsia... baina batez ere, motibaziorik handiena, ingurumenaren gaineko eraginaren txikiagotzea izan ohi da, produktuaren bizi-ziklo guztian zehar, produktua sortzen denetik, erabilera eman eta hondakin izan arte.
Ekodiseinua dagoeneko frogan jarri den metologia bat da, eta martxan jarri diren proiektuak direla eta, Europan eta Erdialdeko Amerikan adibidez, ikusi da ingurugiroaren hondamendia % 30 eta % 50 gutxitu daitekeela. Giza biziraupeneko premiei erantzuteko modu bat ere bada; izan ere, klima-aldaketa eta eztanda demografikoa direla eta, beharrezkoa izango da datozen urteetan aldaketa kultural eta teknologiko sakona gertatzea. 
Ekodiseinuak autoritatearen esku-hartzea behar izaten du (arauak, arautegiak, zuzentarauak), gizarte osoaren interesen ordezkari den aldetik, gero eta mugatuagoak diren baliabideen testuinguru berri honetan giza produkzio-jarduerak arautzeko.
Ekologian oinarritutako printzipioak dituen objektuak diseinatzeko jarraitu beharreko irizpideen adibideak energia, ura eta, oro har, baliabideak aurreztea izan daitezke, hondakinak eta kanpoko emisioak minimizatzea, edo iturri berriztaezinetatik datozen erregaiak erabiltzea.
Produktu baten sorkuntzari aplikatutako ekodiseinuaren helburuen artean, produktu hori osatzen duten materialen aniztasuna murriztea dago, bere erabilera amaitzean, material hauen sailkapena eta bereizketa errazteko, material birziklagarrien erabilera areagotzea edo, aldi berean, berreskuratze-kanaletatik datozen osagaiak maximizatzea.
Ekodiseinuaren bidez sortutako produktuen ezaugarri nagusien artean, beraien bizi-zikloan zehar kontsumitzen duten energia dago, baita desmuntaia, berreskuratzea eta, hala badagokio, suntsitzea ere. Beste era batera esanda, ezaugarri hauek lau alderdi sinple baina garrantzitsutara murriztu daitezke: 
Ekodiseinuak produktu baten birdiseinua ere hartzen du kontuan, eta aurreko produktu horri emaitza hobeago bat egin dezaketen estrategiak aplika dakizkioke. Produktu horietako gehienak eraberritzeari lotuta daude, beraz, bereziki garestiak izan daitezke oraindik merkaturatzeko hasierako fasean daudelako. Etorkizunean berriz, eko-diseinu hoiek ez dira bakarrak eta esklusiboak izango, bizitzaren parte izango dira eta prezio irisgarrietan merkaturatuko dira.
Ekodiseinua Erdialdeko Amerikan proiektu bat da, Delft Unibertsitateko, Holanda eta Costa Ricako CEGESTI ekodiseinu sisteman oinarritutako proiektu bat, Herbehereetako Errege Enbaxadaren babesari esker egina.
Helburu nagusia erantzukizun soziala duten produktuen garapen jasangarria sustatzea da.
Osagarri gisa, proiektuaren helburu espezifiko gisa honako hauek aurkitu ziren: 
2005ean bildu eta argitaratu zituzten urrezko 10 arauak bi irakasle suediarrek, enpresen politika eta jatorrien eskuliburuetan ingurumen-arloan aurki daitezkeen jarraibide ugarien laburpen pedagogiko gisa deskribatzen dira. Funtsean, garatu beharreko produktuaren arabera interpretatu eta pertsonalizatu beharreko arau generikoen bilduma da.
Arau bakoitza ingurumena errespetatzen duten produktuen garapenean kontuan hartu beharreko aspektu zehatz bati lotutako epai zehatza da. Hauek dira arauak:
10 urrezko arau horiek generikoak dira eta ondoren aldaketak edo egokitzapenak egin behar izaten dira, garatu beharreko produktua edo jarduera oinarritzat hartuta, diseinu-prozesuan zuzenean erabili ahal izateko. Pertsonalizazio hori diseinatzaileek egitea gomendatzen da, ingurumen-adituen, kudeatzaileen eta marketineko adituen laguntzarekin. Era berean, azken hauen esku-hartzea, bezeroekin eta produktuaren garatzaileekin batera, funtsezkoa da arau horien aplikazioari heltzeko, kasu batzuetan kontraesan txikiak egon baitaitezke haien artean. Kasu horietan, irtenbiderik onena gida batzuk ezartzea da gatazkak eta iritzi ezberdinak adierazteko, eta aipatutako alderdien artean elkarrizketa irekia ezartzea.
Ekoeskualde
Ekoeskualdea edo eskualde ekologikoa ekologiaren ikuspuntutik homogeneoa den eskualde bat da, bioeskualdea baino txikiagoa dena (azken hori ekozona bat baino txikiagoa da). Ekoeskualdeek lurrazaleko edo itsasoko azalera handiak hartzen dituzte, eta komunitate naturalen eta espezieen multzo berezituak dituzte. Ekoeskualde bakoitzak landaredi, fauna eta ekosistemen biodibertsitate berezia du, gainerako ekoeskualdeetatik bereizten dituena.
Ekoeskualdeen eta, oro har, kartografia biogeografikoaren izendapen gehienek hiru arazo nagusi dituzte. Hasteko, ez dago taxoi guztietarako egokia den marko biogeografikorik, eta horregatik, ekoeskualdeek ahalik eta taxoi gehienetarako hurbilketarik egokiena da. Bestalde, ekoeskualdeen mugek gutxitan dute ertz zorrotzik, gehienetan ekoeskualdeen arteko trantsizioa leuna baita. Azkenik, ekoeskualde askok hari lotutako biomari dagozkion habitatak ez direnak ere badituzte.
Hesi fisikoek, klimatikoek eta beste mota batzuetakoek eskualde biogeografikoak sortzen dituzte sarritan. Plaken tektonika, mendilerroak eta itsasoak, latitudea, urtaroak, gazitasuna eta oxigeno maila (itsasoetan) ekoeskualdeak garatzeko faktore izan daitezke.
Teniasi
Teniasia Taenia generoko zestodoek eragiten duten bizkarroi-gaixotasuna da. Gaitza sortzen duten espezie nagusiak "Taenia solium" (txerrien tenia) eta "Taenia saginata" (behien tenia) dira.
Gizakiak bizkarroi horiekin infektatzen da zizarearen larbak dituen okela jaterakoan (txerri edo behien okela). Larbak heste meharrera iritsi eta bertan finkatu eta heltzen dira, tenia heldua agertuz. Kutsatutako gizakiek zestodoaren arrautzak gorozkiekin askatzen dituzte. Arrautza horiek txerriek edo behiek irensten dituzte kutsatutako bazka edo urak hartzerakoan, teniaren bizi-zikloa osatuz.
Okela gutxi eginda jateko ohitura duten herrialdeetan teniasiaren eragite-tasak handiak dira (Hego Amerikan, adibidez). Euskal Herrian, aldiz, gaixotasuna arraroa da.
Teniasi gehienak asintomatikoak dira. Infekzioak ez du hanturazko erantzuna sortzen, eta nahiko isila da. Horregatik, haien heste meharrean tenia handiak (batzuek 10 metroko luzera dute) dauzkaten gizabanakoek gehienetan ez dute susmatzen infektatuta daudenik. Sintomak daudenean, hauek dira ohikoenak: tripako mina, pisuaren galera, beherakoak eta jangura falta.
Gaitza gaixoaren gorozkiak aztertzean diagnostikatzen da: behaketa mikroskopikoan zestodoaren arrautzak antzematen dira. Odol-analisian eosinofilia -eosinofiloen kopuru handiak- ere hauteman daiteke.
Niklosamida eta prazikuantela dira gaitzari aurre egiteko eta teniak hiltzeko erabiltzen diren botikak.
Teniasi mota bat -zistizerkosia- larriagoa izan daiteke. Teniasi honetan infekzioa giza-gorozkien kutsaduraren bidez harrapatzen da, okela kutsatua jan ordez. Larbak ehunetan kokatzen dira, eta organo batzuk ere (gibela, giltzurrunak, burmuina...) kaltetu ditzakete 
Baritosi
Baritosi bario hautsak edo bario sulfatoaren hautsak eragindako pneumokoniosi mota da. Ez da eritasun larria, baina ondoeza, konjuntibitisa eta estomatitisa izaten ditu ezaugarri, besteak beste.
X izpien bidez gaixoen bularretan itzal opakuak ikus ditzakete. Hala ere, barioekiko esposizioa gutxitzean desagertzen dira.
Harpagornis moorei
Harpagornis moorei, edo Haasts arranoa, desagerturiko arrano espezie galdua da, behinola Zeelanda Berriako hegoaldean bizi izan zena. Ezagutzen den arrano espezierik handiena da, eta haren harrapakin nagusia moa hegaztiak ziren (hegaz egiteko gaitasunik ez zuten hegazti erraldoiak).
Australian eta Zeelanda berrian ugaztun handirik ez zenez, lehiakide faltan hegaztiek hartu zuten munduaren beste eremuetan ugaztunek zituzten txoko ekologikoak. Moak belarjale ausnarkarien papera zuen, eta harpagornis moorei harrapariak ehiztari handien errola betetzen zuen.
Arrano espezie hori 1400an desagertu zen, bere janari iturri garrantzitsuena, moa, Maoriek desagertzeraino ehizatu eta haren habitata suntsitu baitzuten. Gizakia 1280 urtearen inguruan heldu zen Zeelanda Berrira.
Espezie honetako emeek 10-15 kg pisatzen zutela uste da, eta arrek 9-12 kg inguru pisatzen zutela. Hegoak hedaturik 2,6 metro zabal izan zitezkeen. Hegaz egiteko gai den animalia batentzat, tamaina benetan handia zuten, gaur egungo hegazti harrapariek baino handiagoa.
Baliteke Maorien aitzinako ipuinetan ageri diren hegazti mitologikoek animalia hauetan ukatea jatorria.
Termofilo
Termofiloak (grezieratik: θερμo, termo, "bero" + "φιλíα", filia, "zale") bizi ahal izateko tenperatura beroak behar dituzten izaki bizidunak dira. Termofilo guztiak gai dira 50-70 °C bitarteko tenperaturetan bizi eta ugaltzeko.
Bizidun hauek habitat oso beroetan daude: iturri termaletan (AEBetako Yellowstone Parke Nazionalean lehenengo bakterio termofiloak aurkitu ziren), urpeko iturri edo fumaroletan, hartzitzen ari diren material organikoetan (konpostean, esaterako), lurzoru beroetan eta basamortuetan, ur-berogailu bezalako ingurugiro artifizialetan, etab.
Termofilo gehienak bakterioak eta arkeoak dira. Kopuru txikiagoan bada ere, badaude ere onddo, landare eta animalia termofiloak, "Riftia pachyptila" anelidoa bezalakoak (iturri termaletan bizi dena). Orokorrean, eukarioto termofiloek ezin dute 60 °C-tik gora bizi. Tenperatura horren goiti bizi diren bizidun guztiak prokariotoak (bakterio eta arkeoak) dira.
Termofiloek moldaera zelularrak eta molekularrak dituzte tenperatura altuei aurre egin ahal izateko. Prokarioto termofiloen entzimek eta beste proteina batzuek askoz hobeto jasaten dute beroa prokarioto normalenak baino, eta haien makromolekulek tenperatura altuetan funtzionatzen dute hobekien . Horretaz gain, zelula mintz berezia dute termofiloek, gantz-azido asez betea (termofiloak ez diren bizidunek gantz-azido asegabeak dituzten bitartean).
Mikrobiologo gehienen ustez mikrobio termofilo eta anaerobioak izan ziren antzinako Lurraren lehenengo bizidunak, orain dela 3.000 milioi urte, gutxigora behera, agertu zirenak.
Bi termofilo mota daude: hertsiak eta fakultatiboak.
Hauetaz gain, hipertermofilo deritzonak dira tenperatura altuenetan bizi direnak. Hauek 75 °C-tik gorako tenperaturetan ugal daitezke, eta 100 °C-tik gora ere bizi daitezke ur likidoa dagoenean (itsasoaren eremu sakonetan, presio handiko tokietan). Hipertermofilo ia guztiak arkeoak dira.
Bakterioen artean hauek dira aipagarrienak:
Arkeobakterioen artean, besteak beste, hauek daude (hipertermofiloak dira):
Arkeozoologia
Arkeozoologia inguru arkeologikoetan agertzen diren animalien aztarnak ikertzen dituen zientzia da. Arkeozoologiak gizakiak animaliekin harremanetan egon diren historiako garai guztiak ikertzen ditu. Zientzia hau arkeologiaren laguntzailea da eta paleoetnozoologia, osteoarkeologia, edo zooarkeologia deitzen da ere. Arkeozoologiaren kontzeptua duela hogei-hogeitamar urte hasi zen erabiltzen eta bereziki arkeologia aztarnategietan topatutako animalien aztarneen ikerketari zuzenduta dago.
Harremanek zer ikusirik izan dezakete animaliak elikagagai bezala erabiltzearekin edo animalien gorputz hainbat atalen erabilerarekin tresnak egiteko. Hezurrak, adarrak, maskorrak... Animalien etxekotzea lan aberere zein maskota gisa. Baita animali espezie ezberdinen esanahi erligioso edota sinbolikoa.
Arkeozoologia jakintza-alorrarteko zientzia da beste hainbat alorrekin lotuta:
Birlandaretze
Birlandaretzea landarerik gabeko eremu bat landareek eremu hori hartzeko prozesua da, naturala zein artifiziala.
Ekonomia berde
Ekonomia berdea ingurumena narriatu gabe garapen jasangarria lortzera zuzendutako jarduera ekonomikoen multzoa da. Ingurumen arriskuak gutxitzea du xede, bai eta urritasun ekologikoak ere. Ekonomia ekologikoarekin lotura zuzena du, baina ikuspuntu politikoagotik ulertzen da.
Lehenagotik existitzen diren beste erregimen ekonomiko batzuekiko duen desberdintasun nagusia da ondare naturalari eta zerbitzu ekologikoei balio ekonomiko jakin bat esleitzen diela, eta haren kontabilitatean ekosistemen gainean ipinitako kanpokotasunen kostuak ere hartzen direla kontuan.
Itsasaldi gorri
Itsasaldi gorria itsasoaren kostaldean edota estuarioetan jazotako mikroalgen (zehazki dinoflagelatuak) pilaketa da, itsasaldiekin batera mota ezberdinetako alga kopuru handiaren etorreraren ondorioz sortua (milimetro kubiko bakoitzek milaka eta miloika zelula). Itsasaldi gorria itsas ingurunean sortutako hainbat baldintzen ondorioz, tartean alga gorriak, ura gorritzen duen fenomenoa da, eta toxina kopuru handien pilatzea ere eragiten du.
Ekonomia ekologiko
Ekonomia ekologikoa garapen iraunkorra aztertzen duen zientzia da. Ekonomia mota hau, ez du bakarrik ekonomiaren hazkundea kontuan hartzen, beste aldagai batzuk ere hartzen ditu kontuan, horien artean badaude ingurunea eta gizartea.
Ekonomia tradizionalean gehienetan hazkunde ekonomikoa lortzeko ez dira hainbat faktore kontuan hartzen eta askotan faktore hauek kaltegarriak izan daitezke gizarterako, mundurako... Ekonomia ekologikoaren ikuspegitik faktore hauek kontuan izan behar dira, zeren eta ekonomia eta ingurunea eskutik bat datoz. Ekonomia mota honen arabera askotan gehiegizko produkzioa ematen da eta horren ondorioz gure ingurumena gaizkitu egiten da, fabrika askok erabiltzen duten produkzio metodoak oso kutsatzaileak baitira. Ekonomia ekologikoaren bitartez saiatzen da aztertzen noiz da produkzio hau gehiegizkoa, hau da zein puntutan enpresak ekoizten gelditu behar diren bilatzen saiatzen da, hori lortzen bada baliteke ekonomia hazkundea hain handia ez izatea baina gure ingurumena akoz gutxiago kutsatuta egongo da. Ekonomia ekologikoa ere jendeak zein enpresak energia berritzaileak erabiltzea sustatzen du, modu honetan ere prudukzioa handitu daiteke gure ingurunea gutxiago kutsatuz, ekonomia mota hau defendatzen dutenek mota honetako neurriak defendatzen dituzte.
Ekonomia ekologikoa ez da bakarrik enpresen produkzioaz eta hazkunde ekonomikoaz arduratzen beste hainbat arlotan ere zentratu egiten da. Haien artean dago ere sozietatea, arlo honetan ekonomia mota hau sozietateari zein ingurumenari modu zuzenean kalte egiten dion kutsadura ezabatzeko neurriak ematen saiatzen da, ekonomia bermatu gabe. Modu honetan saiatzen dena da ekonomia hazkunde jarraitzea baina ahalik eta kutsadura gutxien egotea. Ekonomia ekologikoa defendatzen duten autoreek hainbatetan kritikatzen dute ekonomia konbentzionalean kasu askotan ez dela kontuan hartzen zelan sozietateri eta ingurumenari egin ahal zaion kaltea.
Ekonomia konebntzionalari egiten zaion beste kritika bat da ez duela kontuan hartzen errekurtso naturalak infinituak ez direla eta horren ondorioz helduko da eguna non errekurtso naturalak amaitu egingo diren eta ezin izango da gaur egun ekoizten diren hainbat produktu ekoitzi. Ekonomia ekologikoak defendatzen du errekurtso natural hauek zaindu egin behar direla denbora luzez eduki nahi baditugu, horretarako neurri ezberdinen bitartez saitzen da errekutrso naturalen kontsumo arduratsu bat egitea edo adibidez birziklatutako materiala ahalik eta gehien erabiltzea, modu honetan errekurtso naturalak askoz denbora gehiago iraunduko dute.
Ekonomia ekologikoaren istorioa begiratzen badugu ikusi dezakegu ekonomia mota honeri buruz hitz egin zuen autore bat podolynski zela eta honako kalkulu hauek egin zituen lehendabizi ekonomia ekologikoari buruz. Seguraski, S. Podolinsky errusiarrak ezarri zituen oinarri ekologikoetan oinarritutako ekonomia garatzeko lehen elementuak. Pentsalari horrek ekonomia energia bihurtzeko sistema gisa aztertu nahi izan zuen. Horretarako, landa-ekosistemen produktibitate energetikoa alderatu zuen: batetik, baso eta belardi naturalak; bestetik, belardi “artifizialak” eta nekazaritza-eremuak. Gizakientzako biomasa erabilgarriaren ekoizpena handiagoa zen gizakien eta animalien lanak esku hartzen zuenean. Kalkuluen arabera, lan mota horrek 20-40 kaloria gehiago sortzen zituen (Martínez Alier eta Roca, 2001). Nondik zetorren gizakiak lanerako zuen gaitasuna? Giza gorputza “makina termiko” motatzat hartzen bada, jakina da lan egiteko gaitasuna elikagaiak kontsumitzetik datorrela (“energia endosomatiko” deitu zaio horri). Konbertsioa edo koefiziente ekonomikoa (Podolinskyk deitu zion bezala, lurrun-makinetako ingeniarien terminologiarekin) bosten bateko giza gorputzean zegoen. Jakina, gizakiak ez zuen lan egiteko bakarrik jaten; gizaki guztiak ez ziren nekazaritzan aritzen, eta elikaduraz gain beste behar batzuk ere bazeuden.
Ondare natural
Ondare naturala munduak dituen baliabide naturalen multzoa da. Geologia, lurzorua, airea, ura eta izaki bizidun guztiak dira ondare naturalaren parte. Gizakiok behar ditugun ondasun eta zerbitzu asko, ekosistemen zerbitzu ere deituak, eskaintzen ditu, eta gure gizartea eta ekonomiaren ezinbesteko oinarri da, kasu askotan baita giza bizitza posible egiten duena ere.
Ekonomiaren ikuspegitik sortutako kapitalaren nozioaren hedapen bat da (alegia, baliabide gehiago sortzea ahalbidetzen dituzten baliabideak), ingurumenak eskaintzen dituen ondasunak eta zerbitzuak kontuan hartzen dituena. Esaterako, ongi zaindutako baso edo ibai batek zuhaitzak edo arrainak modu iraunkorrean eskain ditzake; gehiegi ustiatutako batek, berriz, zura edo arrain gero eta gutxiago izatea eragingo du. Beste funtsezko zerbitzu batzuk ere ematen ditu ondare naturalak, adibidez ura atxikitzea, higadura kontrolatzea edo intsektuen bidez uztak polinizatzea, horrela beste baliabide natural batzuen epe luzeko bideragarritasuna ziurtatuz.
Erabilgarri dauden aktibo naturalek hornitzen dituzten zerbitzuen jarraipenak ingurumen osasuntsu eta bideragarria behar duenez, ekosistemen egitura eta habitaten aniztasuna ondare naturalaren osagai garrantzitsuak dira. Badaude ondare naturalaren aktiboak neurtzeko metodoak, erabakiak hartzen dituztenek ezagutu dezaten nola aldaketek unean uneko zein etorkizuneko egoeran, gizakiaren ongizatean eta ekonomian nola eragingo duten.
Ekoizpen primario
Ekoizpen primarioa atmosferan edo uretan dagoen karbono dioxidotik abiatuz konposatu organikoak sintetizatzea da. Batez ere fotosintesiaren bitartez gertatzen den prozesua da, alegia, energia iturri nagusi gisa argia erabiltzen duen sintesiaren bidez; hala ere, kimiosintesi bidez ere gerta daiteke, energia iturburutzat konposatu kimikoen oxidazioa edo erredukzioa hartuz.
Ekoizpen primarioaren erantzule diren organismoei ekoizle primario edo autotrofo deritze, eta elikadura katearen oinarria osatzen dute. Lehorreko eskualdeetan landareak dira batez ere, eta ingurune akuatikoetan diatomeak bezalako algak
Etnobiologia
Etnobiologia hainbat animaliak eta landarek giza kulturekin duten harreman dinamikoa ikertzen duen zientzia da. Baita gizakiak ekosistemekin eta, oro har, biotarekin duen harremana, iraganean zein gaur egun ere. Etnobiologia antropologiaren adartzat hartzen da.
Euskal Herriko hainbat herri kiroletan animalien erabilera etnobiologiaren ikerketagai izango litzateke.
Etnobiologia beste hainbat zientzekin harrena dauka edo bere azpiadarrak dira:
Motozerra
Motozerra gida barra bat inguratuz biraka dabilen kate horzdun bat duen zerratzeko gailu bat da, gasolinazko motor batek edo motor elektriko batek eraginda dabilena. Zura mozteko erabili ohi da gehienbat (zuhaitzak, zuhaixkak, enborrak, adarrak, oholak...), baina badira hormigoia ebakitzeko motozerra bereziak. Bestalde, batzuetan, zura ebakitzeko fabrikatutako motozerrak izotza ebakitzeko erabiltzen dira; adibidez, izotz eskulturak egiteko, edo izotz geruza zulatuta azpian dagoen ur masara iristeko.
Himalaiako zedro
Himalaiako zedroa ("Cedrus deodara") "Cedrus" generoko zuhaitz espezie bat da, mendebaldeko Himalaian (1500 eta 3200 metro arteko altueran) jatorria duena. Apaingarri moduan zabaldu dute mundu osora.
Mahastizaintza
Mahastizaintza edo mahasgintza mahatsondoak lantzea helburu duen jarduera eta teknika-multzoa da. Frutikulturaren adar hau mahastien ongarriketaz, ureztatzez, izurriteen kontrolaz eta abarrez arduratzen da.
Jada duela 7.000 urte hasita, mahastizaintzaren historia ardoaren historiarekin lotura estua du.
Azetaldehido
Azetaldehidoa (CHCHO) isurkari koloregabea da, lurrunkorra eta usain sarkorra duena. 21° C-an irakiten du eta -121° C-an lurruntzen da. Plastikoa egiteko eta gai organikoak sintetizatzeko erabiltzen da batez ere.
Zantedeschia elliottiana
Kala horia ("Zantedeschia elliottiana") arazeoen familiako belar landare erraboilduna da, Hegoafrikako Mpumalanga probintzian jatorria duena.
Oso zurtoin laburra, hosto zabal luzeak eta erorkorrak, eta gider luzeko lorea, lore-hosto bakarrekoa eta kono itxurakoa izaten dute. Hosto berde orbain zurikoak, luze zabalak, kala zuriak baino biribilagoak, eta lore horia ditu, 0,6-1 m luzea.
Babarrun loregorri
Babarrun loregorria ("Phaseolus coccineus") Fabaceae familiako landarea da, Ertamerikako mendietan jatorria duena. Batzutan, landare apaingarritzat hazten dute baina Gaztelan 'Judión de la Granja' izeneko errezetaren osagai nagusia da.
Pikondo itotzaile
Pikondo itotzailea ("Ficus aurea") Moraceae familiako landarea da, Karibe inguruan jatorria duena. Sendabelar, landare apaingarri eta bonsai moduan erabiltzen dute.
Helmintiasi
Helmintiasi zizare bizkarroien kutsadurek sortzen duten eritasuna da.
Helminto sortzailearen arabera, hainbat motakoak izan daitezke:
Banaketa disjuntu
Biologian, banaketa disjuntua duen taxoi bat geografikoki oso banatuta dauden populazioak dituena da. Banaketa mota horren arrazoiak askotarikoak izan daitezke, eta zenbaitetan espezieen hedadura geografikoaren handitzea edo txikitzea erakuts dezake.
Karbono-beltz
Karbono-beltza batez ere karbono elementala duen gaia da, hidrokarburoen konbustio partzial edo deskonposizio termikoz lortua, kautxuaren betegarri gisa erabili ohi dena.
Furano
Kimika organikoan furanoa konposatu heteroziklikoa da, CHO formula duena. Likido kolorgabea da. Molekula bost katen mailako eraztuna da, lau CH taldez eta oxigeno-atomo batez osatua. Ezaugarri aromatikoak ditu. Furano esaten zaie ere bere deribatu ordezkatuei. 
Kolorgabez gain, sukoi eta oso lurrunkorra da. Alkohol, eter eta azetonan disolbagarria da eta baita uretan ere. Toxiko izateaz gain, gizakientzat kartzinogeno ere izan daiteke.
Bifenilo polikloratu
Bifenilo polikloratuak (PCB) konposatu organokloratuen serie bat dira, 209 kideko familia bat osatzen dutenak. CHCl formula orokorra dute. Bifeniloa hainbat posiziotan kloratuz eratzen dira, 10 guztira; antzeko egitura kimiko organikoa dute, eta hainbat formatan agertzen dira, likido koipetsuetatik hasi eta argizari itxurako solidoekin buka.
PCBek aplikazio oso hedatua izan dute bero-trukagailuetan eta sistema elektrikoen fluido dielektrikoetan izan hala nola transformadoreetan edo artezgailuetan. Hasiera batean, konposatu horiek ongi etorriak izan ziren, egonkortasun termiko handia zutelako eta sukoiak ez zirelako. Ondorioz, haien erabilera hedatuz joan zen.
PCBn produkzioa 1929an hasi zuen Monsanto enpresak eta 1970ko hamarkadaren bukaeran produkzio-tontorra iritsi zelarik.
Estimazio batek (2006) iradoki zuen milioi bat tona PCB ekoitzi zirela. Material horren % 40 erabiltzen jarraitzen zutela pentsatu zuten. Beste estimazio baten arabera, PCBen produkzio osoa 1,5 milioi tona ingurukoa izan zen. AEBak izan ziren ekoizle indibidualik handiena, 1930 eta 1977 artean 600.000 tona baino gehiago ekoitzi baitzituzten. Europak 450.000 tona ingururekin jarraitzen du 1984. urtera arte. Munduko PCB ekoizpenaren inbentario oso bat zehaztasunez aztertzea ez da oso erraza, Polonian, Ekialdeko Alemanian eta Austrian PCB kopuru ezezagunak sortu zituzten fabrikak baitzeuden.
Nazioarteko itunek PCBak nahita ekoiztea debekatzen duten arren, PCBen kantitate esanguratsuak "oharkabean" ekoizten jarraitzen dute. Ikerketaren arabera, 45.000 tona PCB "azpiproduktu" ekoizten dira urtean AEBn, formulazio kimiko eta produktu jakin batzuen osagai gisa.
2001ean PCBen erabilera debekatu zuen Poluitzaile Organiko Iraunkorrei buruzko Stotckhmeko Hitzarmenak.
Oso iraunkorrak dira naturan eta elikatze-sarean metatu egiten dira. Nekez biodegradatzen dira. Toxikoak dira, bizidun askorentzat hilgarri (arrain eta ornogabeak) eta pertsonen hainbat asalduren sortzaile (dermatitisa, gibel-arazoak eta abar). Kartzinogenoak ere badirela uste da.
Zianuro
Zianuroa zianuro multzoko konposatu kimiko bat da, -C≡N bezala errepresentatutako anioi monobalentea. Karbono atomo bat eta nitrogeno atomo baten lotura kimikoaz sortzen da.
Zianuroa batez ere literatura eta zineman pozoitzat erabiltzen den ohiko sustantzia da; halere, errealitatean are gehiago erabili izan den konposatua izan arren. Bigarren Mundu Gerran espioi ugari baliatu ziren prusiar azido eraz, etsaiak harrapatutakoan, beren buruaz beste egiteko, baita Holokaustoko nazien gas ganbaretan Zyklon B izenpean edo AEBetako exekuzioetan potasio zianuroa bezalaxe.
Toxikotasuna ziur aski oxidazio erreakzioak geldiarazteko duen gaitasunetik bide datorkio: zelulek energia sortu ahal izateko, arnasketa zelularra egin behar dute, oxigenoa kontsumituz ATP edo “txanpon energetikoa” sortzeko. Zianuroak erreakzio horietarako ezinbesteko pausu bat geldiarazten du: oxigenotik ATPrako elektroien transferentzia. Erreakzio hori geldiarazitakoan, ezin da ATPrik ekoitzi: horren ondorioz, zelula hil egiten da, izaki eukarioto gehienek ezin baitute oxigenorik gabe lan egin.
Ziape-gas
Ziape-gasa gerra kimikoan erabiltzen den agente besikatzaile eta zitotoxiko bat da. Giro-tenperatura arruntean kolorerik gabeko likido likatsua da, halere, normalki ziapearen antzeko likido marroi-horixka gisa agertzen da, hortik bere izena. Batzuetan baratxuri, tipula edo ziapearen usaina du, bestetan ez du inongo usainik
1915ean Wilhelm Lomme eta Wilhelm Steinkopf alemaniar kimikariek sintetizatu zuen, alemaniar agintari militarren asmoa ziape gasaren bidez etsaia ezgaitu eta gudalekua kutsatzea izan zen. Lehenbizikoz, Lehen Mundu Gerran zehar, Alemaniar Armada Inperialak erabili zuen.
Ziape-gasaren eraginak osasunean hura jasan duen pertsonak jasotako gas kopurua, erasoaren iraupena eta zipa-gas mota edo aldaeraren araberakoa da. Orokorrean, sintomak ez dira gasaren eraginpeko unean bertan jasotzen, handik ordu batzuetara baizik.
Zantzu eta sintomak:
Sakan (geografia)
Sakana lur gainazalaren bapateko malda zakarrek osatutako elementu geomorfologikoa da. Sakana bat sortzeko arrazoiak hauek izan daitezke:
Bestalde, Euskal Herrian Sakana eskualdeak izena sakana batean egoteari zor dio.
Akuaponia
Akuaponia akuikultura tradizionala (animalia akuatikoak, esaterako arrainak edo itsaskiak, ingurune kontrolatu batean haztea) eta hidroponia (landareak uretan haztea) uztartzen dituen edozein sistema edo ingurune da. Akuikultura normalean, animalien gorozkiak uretan meta daitezke: horrek toxikotasuna handitzen du, baina sistema akuaponikoetan, berriz, akuikulturako ura sistema hidroponiko batera bideratzen da, hondakinak bakterio nitrifikatzaileek degrada ditzaten, lehenengo nitritoa sortuz eta, ondoren, nitratoak. Azken horiek ongarri direnez, landareek xurgatu egiten dituzte eta horrela ura garbitzen dute. Azkenik, ura berriro akuikultura gunera birbideratzen da.
Loreontzi
Loreontzia azpian zulo bat izan ohi duen ontzia da, lurrez betetzeko eta landareak hazteko erabiltzen dena.
Belterra
Belterra Brasilgo udalerri bat da, Pará estatuan kokatua. biztanle ditu km²ko eremuan.
Energia pobrezia
Energia pobrezia zerbitzu modernoak eskura ez izatea da.
Munduko biztanleriaren bostenari eragiten dio. Mila 300 milioitik gora pertsonek ez dute argindarrik etxean, eta hiru miloi pertsonek energia tradizionala (egurra edo ikatza) erabiltzen dute berotzeko, kozinatzeko eta abarretarako. Saharaz hegoaldeko Afrika da gabezia horiek hein handienean pairatzen dituen eskualdea. Energia garbirik ez izatea oso arrisku larria da osasunerako: arnasa gaixotasunak eragiten ditu, eta urtean bi milioi pertsona hiltzen dira horren ondorioz. Bestalde, energiarik izan ezean, ezin da industria jarduera bultzatu, oinarrizko gizarte zerbitzurik eskaini, ospitale-arreta eta ur hornidura bermatu. Pobrezia mota honek oztopatu egiten du ekonomia eta gizartearen garapena.
Herrialde garatuetan ere badago energia pobrezia. Espainian, esate baterako, ematen da, non populazioaren % 10ak pairatzen duen arazo hori. Kasu horietan, familiek ezin dituzte bere oinarrizko premiak ase, hala nola, dutxatzea, ur garbia edukitzea, berogailuak piztuta edukitzea, eta abar.
Espezialistek esaten dute arazo hori konpontzeko guk jarrera aldatu behar dugula. Adibidez, energia aurreztea ona da ingurumenerako eta energia pobreziaren maila txikitzen laguntzen du. Halaber, energia berriztagarriak erabili ahal ditugu eta eraginkortasun energetikoa hobetu ahal dugu. Horrekin batera talde asko daude energia pobreziaren kontra, hala nola, Ingurumen Zientzien Elkarteak eta beste batzuko.
Txaparral
Txaparrala munduko hainbat bioklimetan dagoen landaredi zehatz batez osatutako eremua da. Zuhaixkaz eta sastrakez osatua dago. Berez, gainontzeko hizkuntza guztiak gaztelaniazko "Chaparral" hitza erabiltzen duten arren, gaztelaniazko hitza bera ere euskarazko "txaparro" hitzetik omen dator.
Nagusiki AEBetako Kalifornia eta Mexikoko Kalifornia Beherean kokatzen da, baina klima mediterraneoarra duten munduko beste zenbait tokietan ere badago, adibidez, AEBetako Texas eta Oregon estatuetan, Mediterraneoaren kostalde inguruko herrialdeetan (Europako hegoaldea eta Afrikako iparraldea), Txile erdialdean, Hego Afrikako Lurmutur Hiriaren inguruan, Kaledonia Berriaren zenbait eremuetan, eta Australiako mendebalde eta hegoaldean.
Paulownia
Paulownia ("Paulownia tomentosa") Paulowniaceae familiako hosto-erorkorreko zuhaitza da, erdialdeko eta mendebaldeko Txinan jatorria duena. Ipar Amerikan zuhaitz apaingarri hau landare inbaditzaile bilakatu da. Ana Paulowna Romanova herbeheretar erreginaren omenez izendatu zuten.
Energia-kontsumo
Egun, energia-erreserba eta -kontsumoak garrantzi handia dute mundu mailan.
Artikulu honetan SI sistemako (Sistema Internazional)unitate, aurrizki eta magnitudeak erabiltzen dira. Potentzia wattetan (W) eta energia jouletan (J) idatziko dira, watt bat joule zati segundo bat izanik.
2005ean, munduko energia-kontsumoa 500 EJ-koa (5 x 1020 J) izan zen. Energia honen zatirik handiena, % 86,5 zehazki, erregai fosilak erretzetik zetorren. Hau potentziarekin aldaratuz gero, 15 TW-ko (1.5 x 1013 W) potentziaren baliokide izango litzateke.
Munduko energia-baliabide gehienak eguzki-erradiaziotik datoz. Energia honen zati bat energia fosil bihurtzen da, eta beste zati bat, modu zuzenean edo ez hain zuzenean erabilia izan daiteke, adibidez, energia eolikoa, hidraulikoa edota olatuen energia.
"Eguzki-konstante" deritzo atmosferaren kanpoaldeko azalera-unitate batera iristen den eguzki-erradiazio elektromagnetiko perpendikularrari. Konstante honek eguzki-erradiazio mota guztiak biltzen ditu, ez argi ikusgarria soilik. Metro karratuko 1.366 watt-eko balioa du; hala ere, % 6,9ko gorabehera izaten du urte osoan zehar. Eguzkiak Lurrarekiko duen distantziaren aldaketaren ondorioz gertatzen da gorabehera hori. 1.412 W/m2-eko balioa izaten du urtarril hasieran eta 1.321 W/m2-ekoa uztail hasieran. Hori horrela izanik, Lurraren azalera totala, 127.400.000 km2, kontuan hartuz lortzen den potentzia 1,740×1017 W-ekoa da. Gainontzeko energia-baliabideen balioak aldakorrak dira. Baliabide fosilak 0,4 YJ (1 YJ = 1024 J) emateko gai izango lirateke eta uranioaren moduko erregai nuklearrak 2,5 YJ.
Industria Iraultzatik munduko eregia-kontsumoa modu etengabean hazten joan da. 1890ean, erregai fosilen kontsumoak industrian eta etxebizitzetan erabilitako biomasa-kontsumoa berdindu zuen, eta 1900. urtean, energia-kontsumo orokorra 0,7 TW-ekoa (0,7×1012 W) izan zen.
XX. mendean erregai fosilen erabilera hazi egin zen. 1980. eta 2004. urteen artean, urtero % 2 hazi zen hauen erabilera. 2006an Estatu Batuetako Administrazioak eman zuen informazioaren arabera, 2004an izandako 15 TW-eko energia-kontsumoa honela banatzen da.
XVIII. eta XIX. mendeetan izandako Industria Iraultzan ikatza erabili zen gehien bat. Autoak eta hegazkinak agertu eta elektrizitatearen erabilera handiagotzen hasi zenean, petrolioa bihurtu zen erregai garrantzitsuena. Hau XX. mendean gertatu zen. Petrolioaren erabilera are gehiago handitu zen 1.920 eta 1.973 artean bere prezioa jaitsi zenean. 1973. eta 1979. urteen artean izandako petrolio-krisiaren ondorioz, petrolioaren kontsumoa murriztu egin zen. Hori dela eta, ikatza eta energia nuklearra hasi ziren erabiltzen elektrizitatea sortzeko.
Japonian izan zuen petrolioaren krisiak eragin handiena. Honen ostean, hobekuntza handiak egin zituzten eta honi esker, egun, hazkuntza handiena duen erregai fosila bihurtu da petrolioa. Hala ere, eguzki-energia fotovoltaikoa erregai fosilen tokia hartzen ari da.
2005. urtean energia totalaren % 6,3 energia nuklearra izan zen. 2006an gora egin zuen energia nuklearraren produkzioak, 2.685 TWh produzitu ziren; hau da, munduko elektrizitate guztiaren % 16 energia nuklearretik zetorren. 2007ko azaroan, 439 zentral nuklear zeuden martxan mundu osoan. Hauen kapazitate totala 372.000 MW-ekoa zen. Beste 33 zentral eraikuntza-prozesuan zeuden, 94 planteatuta eta beste 222 proposatuta. Egun, energia nuklearra erabiltzen ez duten nazioen artetik, hogeita bost nazio, zentral nuklearrak eraikitzen ari dira. Beste nazio batzuk, aldiz, energia nuklearraren erabilera deuseztatu nahian dabiltza, baina, oraingoz, Italiak soilik jarri du praktikan; hala ere, zentral nuklearrak erabiltzen dituzten herrialdetatik jarraitzen du inportatzen elektrizitatea. Honez gain, Austria, Filipinak eta Ipar Koreak zentral nuklearrak eraiki dituzte, baina martxan jarri aurretik, berauen erabilera debekatu dute.
XX. mende amaieratik, energia berriztagarriak hazten joan dira. 2004an munduko kontsumo energetikoaren % 7 energia berriztagarrietatik zetorren, eta 2005ean hogeita hemezortzi mila miloi dolarreko inbertsio totala egin zen berriztagarrietan. Egun, Alemania eta Txina dira energia mota honen alde egin duten herrialde esanguratsuenak.
Azido etilendiaminotetraazetiko
Azido etilendiaminotetraazetikoa konposatua, EDTA akronimoaz ezagutzen den konplexatzaile kimiko bat da. Konposatu hau, konplexatzaile izenak adierazten duen bezala, ioi metalikoekin koordinazio konplexuak eratzeko gai da, hau da, era koordinatu batean emandako lotura sortzen da atomo edo ioi zentral batekin (irudian"M"), konplexua deritzona.
EDTA konplexatzailea, kelatoen taldean sartzen da. Kelatoak, ligandoak protonatuz, konplexuaren ioi/atomo zentralarekin lotzeko gaitasuna duten konplexatzaileak dira. Aipatutako "ligandoak", koordinazio zentroari lotzen zaizkion konplexatzailearen besoei deritze. Hauek protonatzean karga negatiboarekin gelditzen baitira eta koordinazio zentroarekin (katioiak gehienetan) lotzen dira, horien arteko erakarpenak direla medio. Elektroi bikote askeei ere "ligando" deitzen zaie","lotzeko ahalmena baitaukate .
Azido-base izaera du (izaera anfoteroa), eta bere forma neutroa azido tetraprotikoa da (HY).
Tetraprotikoa izanik 4pKa balio dagozkio:
<chem>H4Y <=> H3Y- + H+
</chem> pKa1=2,0
<chem>H3Y- <=> H2Y- +H+</chem> pKa2=2,7
pKa3=6,2
pKa4=10,3
Konplexatzeko Y anioi eran egon behar du, beraz parte hartuk duen disoluzioaren pH-aren balioa garrantzitsua da EDTA-k konplexua era dezan. pH>10,3 denean izango du konplexatzeko gaitasun handiena Y eran egongo baita, beraz metal-EDTA erreakzioak pH basikoan gertatuko dira erraz. Osatzen dituen konplexu metalikoen estekiometria 1:1 da, hau da, EDTA bakoitzeko metal bat dago. Horren oreka kimikora heltzeko, bi anodo lotu behar zaizkio hidrogenoaren katodoari, pH bere balio maximora eramateko. Horretarako difusiozko teknikak erabil daitezke, aurkako karga elektrikoekin, azido-base orekarako joera saihesteko.
Farmazeutikan erabilera garrantzitsuak ditu; izan ere gorputzetik ioiak ateratzeko erabili daiteke. Gainera gure odoleko eta ehun likiedoetako PH-an lan egin dezake.
Ahotik hartu daiteke, baina zuzenean odolera sartzean erantzun hobea lortzen da.
Honela EDTA gorputzera sartzean ioiekin konplexuak eratzen ditu, ondoren pixatik ateratzeko. Gehien bat erabiltzen da hezurretako beruna ateratzeko, bestetik nikela eta kadmioarekin ere lotura sendoak eratzen ditu. Beraz metal pozoiduren tratamendurako egokia da.
Kosmetikoetan txertatu hainbat bakterioen (adb: pseudomonak) hazkuntza eragozteko
gure gorputzean.
Elikagaien ahalmen kontserbakorra bermatzen du bakterioen hazkuntza inhibituz.
Hainbat entzimen inhibizioa (PPO: polifenoloxidasa)-> ondorioz hainbat konposatuen oxidazioa eragotzi
EDTA-ri sentsiblitatea Pseudomonen ezaugarri nagusia izanik, badaude beste espezie bakteriano batzuk kelanteari oso sentsibleak direnak, esaterako:
Gainera onddoekin eta legamiekin ere konplexuak eratzeko gaitasuna dute.
Odolean darion kaltzioa "lapurtutzen" du, beraz ahalmen antikoagulantea dauka kaltzioarekin konplexatuz (kaltzioa koordinazio zentrua izanik).
Bestalde berun eta merkurio bidezko intoxikazioa eliminatzeko balio du, metal hauekin konplexatuz gorputzak errazago kanporatzen ditu.
Naturan isurtzen diren hondakinak garbitzeko erabiltzen da, esaterako uretatik kutsatzaileak (metal astunak) eliminatzeko. Ioi metalikoekin konplexuak eratzeko duen erraztasunari esker uretan disolbatuta dauden eta banatzeko oso zailak diren metalak konplexatu ditzazke, konplexu horiek errazago eliminatu daitezke.
EDTAren sintesia, azido zianhidriko eta etilendiaminaren bitartez, karbonilo taldearen kondentsazioan datza.
EDTA-ren erabilera bai medikuntzan bai elikaduran arriskutsua izan daiteke dituen efektu sekundarioengatik. Gorputzeko kaltzio kontzentrazioa murriztu dezake honekin konplexuak eratuz; eta honek arritmiak eragin ditzake bihotzeko kaltzioak seinaleak eratzeko balio baitu. Beste efektu batzuk bitaminen absortzio eskasa, alergiak, etb. dira. Gibelean pilatuz gero toxikoa da.
https://lamiachemist.files.wordpress.com/2015/07/sc3adntesis-de-edta.png
http://www.webmd.com/vitamins-supplements/ingredientmono-1032-edta.aspx?activeingredientid=1032&
R/K selekzioaren teoria
Ekologian, "r/K" selekzioaren teoria hautespen naturalaren ataletako bat da, organismo batek sortzen dituen kumeen kopuru eta kalitatean oinarritua. Modu orokor batean esanda, banako batek kume asko sortu eta kume horiei denbora gutxi eskaintzen badie, orduan, "r" estrategia darabilela esaten dugu. Beste muturreko aukera hartzen badu, kume gutxi izan eta kume bakoitzari denbora luzea ematen badu horiek zaintzen, orduan, "K" estrategia darabilela esaten dugu. Izena Robert MacArthur eta E. O. Wilson ekologoek eman zioten, euren "Uharteen biogeografia" lanean.
Teoria oso ezaguna izan zen 1970 eta 1980 hamarkadetan, baina garrantzia galdu zuen 1990ko hamarkadan zehar, hainbat ikerketa enpirikoren kritika jaso zuenean. Gaur egun teoria honen elementu nagusiak bizitzaren historiaren teorian barneratuta daude.
"r"/"K" selekzioren teorian hautespen presioak eboluzioa bi aldeetako batera eramatea aurreikusten da. "r" eta "K" terminoak aljebratik datoz, populazioen dinamikako Verhulsten ereduari jarraituz:
non "r" den populazioaren ("N") hazkuntza erratioa eta "K" ingurunearen jasate-ahalmena. "dN/dt" "N"ren deribatua da denborarekiko (t). Ekuazioak, beraz, momentu bateko "N" populazioaren tamainaren hazkuntza bi parametroren gain jartzen du.
"r" estrategia segitzen duten espezieetan populazio hazkuntza tasa altuak sustatzen dira, normalean gutxien beterik dauden nitxo ekologikoak ustiatzen dituzte eta ondorengo asko edukitzen dituzte, nahiz eta ondorengo bakoitzak bizirauteko oso probabilitate gutxi izan. "r" hautespeneko espezie oso tipiko bat "Taraxacum" familiako txikoriaren belarra izango litzateke.
Ingurune ezegonkor eta aurreikus ezin daitekeenetan, "r" estrategia darabiltenak nagusitzen dira haien azkar hazteko ahalmenagatik. Ingurune hauetan, abantaila gutxi edukiko dituzte beste organismoekin lehiatzen laguntzen duten moldapenek, ingurugiroa seguruenik berriro aldatuko delako. "r" estrategiaren ezaugarrien artean, emankortasun handia, tamaina txikia, heldutasunera lehenago iristea, ernaldi motza eta ondorengoak sakabanatzeko ahalmen handia aurki ditzakegu.
"r" hautespenaren ezaugarriak dituzten organismo ereduen tartea zabala da, bakterio, diatomeo, intsektu, belar, semelparitate ugalketa duten hainbat zefalopodo eta ugaztun txiki (batez ere karraskariak) hartzen dituelarik.
Beste alde batetik, "K" estrategia segitzen duten organismoek hainbat ezaugarri erakusten dituzte, beraien tamaina ekosistemaren jasate-ahalmenera hurbiltzen da eta normalean beteta dauden nitxoetan lehiatzaile sendoak izaten dira, ondorengo gutxi edukitzen dituzte eta baliabide gehiago inbertitzen dituzte haiengan, honela ondorengo bakoitzak aukera handiak edukiko dituelarik heldutasunera iristeko. Testu zientifikoetan, eskuarki "r" hautespeneko espezieei "oportunista" deritze, eta "K" hautespeneko espezieei, "orekatzaile".
Aurreikus daitezkeen edo egonkorrak diren inguruneetan, "K" hautespena nagusitzen da, horiek bertako baliabide mugatuen aurrean lehiatu behar direlako. "K" hautespeneko organismoen populazioen kopurua, normalean konstante mantentzen da eta inguruneko jasate-ahalmenaren tamainara gerturatzeko joera izaten dute ("r" estrategia darabiltenak ez bezala, non populazioaren tamaina oso azkar alda daitekeen).
"K" estrategiaren ezaugarriak betetzen dituzten izaki bizidunen artean, badira tamaina handikoak, hala nola elefanteak, gizakiak edo baleak; baina baita organismo txiki eta luzeak ere, hala nola ipar-txenada.
Nahiz eta organismo batzuk nagusiki "r" edo "K" hautespenekotzat identifikatu, organismo gehienek ez diote patroi berdinari jarraitzen. Adibidez, zuhaitzak luze eta lehiakortasun handikoak izaten dira, "K" estrategak bezala. Hala ere, ugalketari dagokionez, zuhaitzek normalean milaka ondorengo ekoizten dituzte eta asko sakabanatzen dira, "r" estrategen antzera.
Era berean, itsas dortokek "r"-ri eta "K"-ri dagozkien estrategiak erakusten dituzte: nahiz eta itsas dortokak bizi-itxaropen luzeko organismoak izan (behin heldutasunera heltzea lortu dutela kontuan hartuz gero), hainbeste zaintzen ez dituzten ondorengo asko ekoizten dituzte.
"r/K" dikotomia espektro jarraitu baten modura adieraz daiteke, non etorkizuneko deskontu bueltatuaren kontzeptu ekonomikoa erabiltzen duen, "r" hautespeneko espeziek deskontu tasa handia edukiko dutelarik eta "K" hautespenekoek deskontu tasa txikia.
Etenaldi ekologikoko edo esterilizatuetako ingurune nagusietan (adibidez erupzio bolkaniko garrantzitsu baten ostean, Krakatoa edo Santa Helena sumendietan bezala), "r" eta "K" hautespenek funtzio desberdinak izaten dituzte ekosistemaren birsorkuntzaren segida ekologikoan. Haien ugalketa indize altu eta oportunismo ekologikoarengatik, lehen kolonizatzaileak normalean "r" hautespeneko espezieak izaten dira, eta ondoren lehiakorragoak diren fauna eta flora datoz. Ingurune baten energia edukia emendatzeko ahalmena (fotosintesi bidez eguzki energia hartzeko adibidez), biodibertsitate konplexuaren hazkundearekin batera handitzen da, non "r" espezieak ugaritu egiten diren "K" estrategian posible den pikora iritsi arte.
Azkenean, oreka berri batera iristen da (batzuetan "komunitate klimax" deitua), non "r" hautespena dutenak pixkanaka "K" estrategekin ordezkatuak izaten diren, hauek konpetitiboagoak eta sortzen ari den mikro-ingurumenaren ezaugarri berrietara hobeto egokiturik egongo dira. Tradizionalki, puntu honetara iristean biodibertsitatea bere maximora iristen zela kontsideratzen zen, espezie berri baten sarrerak espezie endemiko baten ordezkatze eta galtzea ekarriko zukeelarik. Hala ere, Tarteko Asaldura Hipotesiak dio, tarteko mailako ingurune aldaketa batek, segida maila desberdinetan hutsuneak sortu ditzakeela kolonizatzaile eta lehiakorren arteko bizikidetza sustatuz eskualde mailan.
Normalean espezie mailan aplikatzen den arren, "r/K" hautespenaren teoria erabilgarria izaten da eboluzio ekologikoa aztertzeko orduan, eta baita subespezieen bizi historian ere. Adibidez, Afrikako ezti erlea, "Apis mellifera scutellata" eta Italiako erlea, "Apis mellifera ligustica". Espektroaren beste aldean, organismoen talde osoaren eboluzio ekologikoaren azterketarako ere erabili izan da, bakteriofagoetarako adibidez.
Nahiz eta "r/K" teoria 1970eko hamarkadan oso erabilia izan, ikuspuntu kritikoena ekarri zuen garaia ere izan zen. Bereziki, Stephen C. Stearns ekologoaren berrikuspen batek, aditzera eraman zuen teoriak zituen hutsuneak, eta modeloa frogatzeko orduan, datu enpirikoek eduki zezaketen interpretazio anbiguoa.
1981ean, Parry-ren "r/K" teoriari buruzko literaturaren berrikuspen batek erakutsi zuen ez zegoela adostasunik "r" eta "K" hautespen teoriaren esanahia erabiltzen zuten ikerlarien artean, eta zalantzan jarri zuen ea ugalketa gastua eta ondorengoen kopuruaren arteko erlazioa justifikatua egon zitekeen. 1982an, Templeton eta Johnsonen ikerketa batek, erakutsi zuen "K" estrategiaren baldintzetan zeuden "Drosophila mercatorum"-en populazio batek, benetan, "r" estrategei lotzen zitzaizkien ezaugarriak maiztasun handiagoz erakusten zituztela. 1977 eta 1994 urteen artean, beste hainbat ikerketa argitaratu ziren "r/K" estrategien iragarpenak kontrajartzen zituztenak.
Azkenaldian, C. S. Holling eta Lance Gundersonek bultzaturiko kapazitate adaptatiboaren panarkiaren teoriak eta erresilientziak, "r/K" teoriari buruzko interesa berpiztu dute eta sistema sozialak, ekonomia eta ekologia integratzeko erabiltzen ditu.
Azido zianhidriko
Azido zianhidrikoa edota hidrogeno zianuroa (HCN), maiz azido prusiko ere deitua, eta, formulazio organikoan, metanonitrilo eta formonitrilo izena jasotzen duena, konposatu kimiko bat da. Koloregabea, erabat pozoitsua eta oso sukoia da, 26°C-tan irakinez. Arbendol mikatz usain arina du, baina pertsona batzuk ez dira gai hau usaintzeko, beren genetikagatik. Zianuro hidrogenoa arinki azidoa da, eta bere gatzak zianuro izenez ezagutzen dira.
Belarra mozteko makina
Belarra mozteko makina, lorategi, kirol zelai eta abarretako soropilak mozteko erabiltzen den makina da, eskuzkoa ala automatikoa izan daiteke. Soropiloak moztu eta garaiera uniformedun belar zorua uzten du. 
Soropil-belarraren luzera baxu mantentzeko erabiltzen da. Horren altuera berdintzeko duen gaitasuna dela eta, soropilaren itxura estetikoa hobetzen du. Azken batean, sega-makinaren antzeko bat dela esan genezake.
Belarra mozteko makina sortzeko ideia, 1830an izan zuen, Ingalaterran, Edwin Beard Budding-ek. Brimscombeko errotetan  artilea egiteko erabiltzen ziren ebakitzaile birakarietan izan dezake sorrera ideia honek; lehenago, arotz lanetan aritu baitzen bertan.  Honen helburu nagusia segaren ordez belarra mozteko makina erabiltzea zen, batez ere, kirol zelaietako eta loretagietako soropil zabala mozteko.
John Ferrabe izenekoarekin elkartu zen urte hartan, belarra mozteko makina sortzeko asmoz. Ondoren, tresna hura sortzeko, Ransomes enpresa  ere lizentziatu zuten.
Tresna honek gizakiaren bultzada erabiltzen du funtzionatzeko; hau da, motor gabekoa da. Izatez, tresna arinak dira, baina, emaitza ona lortzeko soropila behin eta berriz pasatu behar izaten da.
Motor elektriko bat du instalatuta, beheko aldean duen ebaki-gailu elektrikoak ardatz bertikaleko hortz birakaria mugitzeko. Ohikoenak kable bidez konektatzen dira sarera,
eta hori arazo bat da biraketak egitean. Gainera, distantziak mugatzen ditu, luzakinik gabe ez baita oso urrutira iristen. Era berean, arriskutsua da hortzak kablea ustekabean ukitzen badu.
Belarra-mozteko makina horiek, bultzatu beharrekoak, 750 eta 1800 W arteko motorrak dituzte, eta, motorraren potentziaren arabera, 30 cm-tik 50 cm-ra bitarteko ebaketa-zabalera dute. Gehienez 500 m2-ko soropila duten lorategietarako gomendatzen dira. Hala ere, gaur egun badira bateria bitartez martxan jartzen direnak ere, kableak sortzen dituzten oztopoak saihestuz.
Bultzatu beharreko makina horiek oso eraginkorrak dira 400m2 eta  1000m2 arteko lorategietan. Bere autonomia erregai-andelen edukierarekin lotuta dago. Eragozpen handiena motorra mantentzea da.Izan ere, aldian behin olioa aldatu behar izaten da edo garbiketak egin, iraungo badute.
Oro har, 5 eta 12 CV arteko Otto zikloko motorrak dituzte (3,5-9 kW), eta 50 eta 100 cm arteko ebaketa-zabalera hartzen dute. 75 cm-ko mozketa-zabalerarekin 1000 m² ebaki ditzakete ordu erdi inguruan.
Denborarekin, soropil-moztaileek forma eta diseinu ugari garatu eta hartu dituzte, beharretara egokitzeko. Eskuzko ebaki-gailutik edo hortz motordunetatik haragoko urrats bat da; non bi kasuetan beharrezkoa den erabiltzaile batek makina bultzatzea. Soropila mozteko traktoreak hortz birakariak izaten ditu. Traktore txikiak,  tamaina ugaritakoak, 8 eta 30 ZV arteko motorrekin (6-22 kW); horrek, hortzen errotorea mugitzeaz gain, gidari bat garraiatzea ahalbidetzen du. Belar-ebakigailu mota horrek 80 eta 180 cm arteko zabalera du, eta bereziki belar-eremu handietarako pentsatuta dago (parkeak, kirol-zelaiak, etab.).
Robotek xurgagailu robotizatuen antza dute. Ekintzan, Roomba bat zelaian korrika ikustea bezala da, gauzak txukuntzen. Hala ere, mekanismoaz ari garenean, gauzak ezin dira desberdinagoak izan.
Bateriarekin funtzionatzen duen motorra erabiltzen dute soropil-ebakitzaile guztiek. Honetaz gain, korronte alternoz elikatutako   oinarrizko estazio bat du,  perimetro kable bat eta bere lekutik ateratzea oztopatzen duten sentsoreak ere. Sentsoreek  perimetro- kable hori erabiltzen dute  belarra mozteko makina mugen barne aldean mantentzeko. Horretaz aparte, lana amaituta dagoenean edo bateria berriz kargatu behar denean estaziora bueltatzeko ere balio dute.
Erradiazio ionizatzaile
Erradiazio ionizatzailea, materia ionizatzeko adina energia duten erradiazioak dira, atomoari lotutako elektroiak banatzean. Atomo batzuek, era naturalean nahiz artifizialki desegitean, erradiazio ionizatzailea igortzen dute. Bada, energia hori uhin elektromagnetikoen bidez (gamma izpiak edo X izpiak) edo partikulen bidez (neutroiak, alfa partikulak edo beta partikulak) zabaltzen da.
Erradiazio horrek eta materiak elkarri eragiten diote, eta elkarreragin horren ondorioz ioiak sortzen dira, zuzenean nahiz zeharka.
Batesiar mimetismo
Batesiar mimetismoan imitatzaileak modeloaren ezaugarriak partekatzen ditu, baina ez du harraparien aurrean probetxugabea bihurtzen duen ezaugarririk (adibidez, zapore txarra). Bestela esanda, imitatzaile batesiar bat otso-larruan dagoen ardi bat da. Bere izena Henry Walter Bates naturalista ingelesarengandik jasoa du, zeinen Amazoniako ohian-tropikalen tximeletei buruzko lana ("The Naturalist on the River Amazons" izeneko liburuan deskribatuta) ikerketa arlo honetan aitzindari izan zen. Harrapakariek ez dituzte imitatzaileak hain erraz aurkitzen beren ereduarekiko proportzio baxuan daudenean. Fenomeno honi frekuentzia negatiboaren menpeko selekzioa esaten zaio, eta mimetismo forma gehienetan aplikatzen da. Mimetismo batesiarra bakarrik manten daiteke eredua jatearen kalteak imitatzailea jatearen onura gainditzen badu. Ikastearen izaerak imitatzaileen aldera egiten du; izan ere, eredu batekin lehen esperientzia txarra duen harrapariak bere itxura duen edozer saihesteko joera du, eta ez du esperientzia hori berehala berraztertzen gezurrezkoa ote zen ikusteko. Hala ere, imitatzaileak ereduak baino ugariago bihurtzen badira, harrapari gazte batek imitatzailearekin lehen esperientzia izateko probabilitatea areagotu egiten da. Beraz, sistema hauek egonkorragoak dira biak eredua eta imitatzailea dauden tokian, eta eredua mimoa baino ugariagoa den tokian.
Lepidoptera ordenako imitatzaile batesiar asko daude. "Consul" "fabius" eta "Eresia" "eunice"-k zapore nazkagarriko "Heliconius" tximeletak imitatzen dituzte, hala nola "H. ismenius". "Limenitis arthemis"-ek pozoitsua den "Battus" "philenor" imitatzen dute. Hainbat sits jangarriak klik ultrasonikoak eragiten dituzte sits tigre jangaitza imitatzeko. "Thaumoctopus" generoko olagarroak (olagarro imitatzailea) haien gorputz forma eta kolorazioa nahita aldatzeko gai dira itsas suge edo lehoi-arrain arriskutsuen antza hartzeko. Amazonian, "Dryocopus galeatus" okila, Brasil, Paraguai eta Argentinako oihan Atlantikoetan bizi dena, beste bi okil handiagoen antzeko gandor gorri, bizkarralde beltza, eta azpiko alde marraduna imitatzen du ("Dryocopus" "lineatus" eta "Campephilus" "robustus"), zeinek "D. galeatus" okilan erasoak gutxitzen duena. Mimetismo batesiarra landare-erreinuan ematen da ere, hala nola "Boquila" generoko igokariak, bere hostoen forma eta kolorea igotzen ari den landarearena berdintzeko moldatzen duena, halako moldez non haren hosto goxoek hain desiragarriak ez diren hostoak diruditen.
Mimetismo hau  Syrphidae eta Bombilidae eulietan aztertu daiteke, euli hauek erabat baketsuak eta arriskurik gabeak dira, baina harrapariek liztor edo erleekin nahasten dituzte, beraien itxuraren ondorioz.
Beste adibide bat landareetan azter daiteke, orkideen espezie batzuek polinizatzaileak engainatu egiten dituzte polinizazioa egin dezaten. Engainatzeko modua, beste espezieen itxura hartzea da.  "Epidendrum ibaguense" espezieak adibidez, erabiltzen du aipatutako metodoa.
Ingurumen-inpaktuaren adierazpen
Ingurumen-inpaktuaren adierazpena, baita ere Ingurugiroaren gaineko eraginari buruzko adierazpena, ingurumenaren gainean eragina izan dezakeen proiektu baten aurrean ingurumena-gaietan esku duen erakunde edo aginteak horri buruzko azterketari deritzo. Azterketa horrek aurkako eta aldeko eraginak ondo aztertu ondoren aldeko edo kontrako ebazpena ondorioztatu dezake. Kontrakoa baldin bada proiektua ez gauzatzeko gomendioa edo agindua ezarriko du. Aldekoa denean, proiektuak ingurugiroari begira bete behar dituen baldintzak zehaztuko ditu. Ingurugiro-inpaktuaren ebaluazio azken urratsa da eta, ondoren, proiektua aurrera eraman daiteke. 
Zenbait herrialdetan azpiegitura ugari eraikitzeko derrigorrezko agiria da, errepideak, esaterako. Adibidez, EBko estatu kide guztietan, 85/337/EEE Zuzentarauaren eta haren ondorengo transposizio eta aldaketen bidez, hala nola 2001/42/EE, 2011/92/EB eta 2014/52/EB Zuzentarauen bidez.
Baso patologia
Baso patologia baso ekosistema baten osasunari eragiten dieten gaixotasun biotiko nahiz abiotikoen ikerketa da; batez ere, onddo patogenoena eta haien intsektu bektoreena. Basogintzaren eta landare patologiaren azpieremu bat da.
Aldaxka
Aldaxka landare bati moztu eta kentzen zaion zatia da, bertatik landare berri bat lortzeko. Horretarako lurrean sartu edo uretan ipini behar da, bertan sustraiak bota eta itsasteko. Ohikoena adar zati bat bada ere, zenbaitetan hosto bat izan daiteke. Horrela, lehenik landarearen organoa banandu egiten da eta gero sustraitu, belauntzean ez bezala, lehenik sustraitu eta gero banandu egiten baita.
Ugalketa asexual teknika hau, aldaxkatzea deritzona, klonazio mota bat da: aldaxka eta landare ama genetikoki berdin-berdinak dira. Aldaxkatzea zelula desbereizte bidez egiten da, meristemoaren mailan.
Espezie batzuk errazago aldaxkatzen dira besteak baino. Urterokoak aldaxkaerrazak dira eta zuhaitz batzuk ere bai, hala nola:
Belardi
Belardia, belaia edo belar soroa lur-eremu laua edo malda leunekoa da, belarra berez edo ereinda hazten dena. Gizakiak edota abereek larratzearen ondorioz sortutakoa izaten da, eta ebakiaz edo aziendak alhatuz erabil daiteke.
Euskararen Herri Hizkeren Atlasak "bedarleku", "lantzar", "sololantzar", "landa", "solo", "bedarselai", "zelai", "belardi", "belaze", "belaso", "belati", "belai", "larre", "soro", "sorro", "phentze" eta "soho" sinonimoak dakartza.
Landare belarkara ugari hazten da belardietan, gramineak nagusi direla. Euskal Herrian, espezie hauek dira ohikoenak: "Agrostis capillaris", "Anthoxanthum odoratum", "Arrhenatherum elatius", "Dactylis glomerata" subsp. "glomerata", "Cynosurus cristatus", Festuca arundinacea, "Festuca rubra", "Holcus lanatus", "Lolium perenne", "Brachypodium pinnatum" subsp. "rupestre", "Lathyrus pratensis", "Trifolium pratense", "Trifolium repens", "Lotus corniculatus", "Achillea millefolium", "Hypochoeris radicata", "Crepis capillaris", "Taraxacum officinale", "Centaurea debeauxii", "Plantago lanceolata", "Cerastium fontanum", "Stellaria graminea", "Ranunculus acris", "Ranunculus bulbosus", "Rumex acetosa", "Malva moschata" eta "Veronica chamaedrys".
Belardien ekoizpena handitzeko askotan erein egiten dira. Llollobelar italiarra ("Lolium multiflorum"), llollobelar ingelesa eta hirusta gorria ("Trifolium pratense") dira espezierik erabilienak.
Hauek dira belardietako bazka baliatzeko modu nagusiak:
Askotan erabilpen mistoa ematen zaio belardiari: udaberrian ebakialdi bat edo bi ematen zaizkio, belarra lehortzeko edo siloratzeko, eta udazken-neguan alhan jaten da.
Itsas luminiszentzia
Itsas luminiszentzia, itsasoaren luminiszentzia edo fosforeszentziaren eragina da, ondorioz itsasoa argiztatu egiten da. Ingelesez "milky seas" ("esne otsasoa") eta gaztelaniaz "mar de ardora" ("ardorako itsasoa") izendapenak jasotzen ditu.
Ozeanoak ur kopuru handietan sortarazten duen fenomenoa da, honetan itsasoko urak aldi batez kolore txurixka-urdinxka bat bereganatzen du, gauez oso ikusgarria, berezko argia egiten baitu. Luzaroan fenomeno arras misteriotsua izan da, marinel, arrantzale eta nabigatzaileen artean kondaira ugariren oinarria izana, zerk sortzen zuen guztiz ezezaguna baitzen, askok benetazko fenomenoa ala mendeetako itsas kondaira hutsa ote zen zalantza egiteko adina.
Azken ikerketen arabera, plankton mikroalgekin zerikusia duen bakteria bioluminiszente batek (vibrio harveyi) eragina litzateke.
Bioluminiszentzia norantza guztietan hedatzen da eta bere argia egunetan zehar edota ordu batzuez iraun dezake.
Gizakiaren inpaktua ekosistemetan
Gizakiaren inpaktua ekosistemetan kontzeptua aipatzean, gizakiaren ekintzek ekosistemetan eragiten duten efektuaz ari gara. Beren jarduerarekin, pertsonek eragina izan dezakete biozenosi eta biotopoetan, era zuzenean edo zeharka. Oro har, gizakiak sistema biologikoetan daukan eragina negatiboa da, bertako izaki edota inguruaren hasiera bateko egoera natural eta jasangarria eraldatzen duelako.
Gizakiak ekosistemetan daukan eragin zuzena kuantifikatzeko, gizakiaren influentzia-indizea (ingelesez, Human Influence Index, HII sigla) erabiltzen da. Lurreko eremu bakoitzari dagokion HII balioa esleitzeko, gizakiaren presentziaren inguruko zortzi parametro erabiltzen dira bere jardunean daukan eraginaren adierazle modura. Parametro horiek erlazionaturik daude ondoko azpiegiturekin: populazio-dentsitatea, trenbideak, errepide nagusiak, ibai nabigagarriak, kostalde-lerroak, gaueko argiztapen-sistema, hiri-eremuak eta nekazaritzako lurzoruaren erabilpena (ureztapen-nekazaritza, ureztapenik gabekoa, baso-oihanak eta basamortuak). Gizakiaren influentzia-indizearen balio-eskala 0tik 64ra doa. Hain zuzen, 0 balioa gizakiaren inpakturik ez daukan gune batek edukiko du, eta 64 balioa, berriz, gizakiaren influentzia maximoa jasaten duen eremu batek.
Gizakiak ekosistemetan daukan eragin negatiboaren kausak hauexek dira: baliabide naturalen gehiegizko ustiapena, azpiegiturak eraikitzea, konposatu kutsakorren emisioa eta lurraldekoak ez diren espezie exotikoak sartzea. Horrelako ekintzek ondorioak kaltegarriak dituzte ekosistementzat, hala nola baliabide naturalen murrizketa, espezieen desagerpena eta habitaten suntsiketa.
Baliabide naturalen gehiegizko ustiapena gertatzen da ekosistema osatzen duten materialak edota organismo bizidunak neurriz gaindiko abiaduraz eskuratzen direnean, alegia, ekosistemak baliabide horiek birsortzeko daukan abiadura gaindituz. Horrela, denbora aurrera joan ahala, biozenosi eta biotopoetako osagaien defizit bat sortzen da. Ekosistema gai ez bada baliagaiak ustiatzen diren baino abiadura handiagoan birsortzeko, lehengai horiek baliabide ez-berriztagarri kontsideratzen dira. Hori dela eta, ordura arte baliabide berriztagarritzat kontsideratu den material edo organismo biziduna ez-berriztagarria izatera igaro daiteke. Askotariko giza jarduerak eragiten dituzte horrelako arazoak: mineral eta erregai fosilen ustiapena, zuhaitzen ebaketa masiboa, kontrolatu gabeko arrantza eta animalien isileko ehiza..
Eraikuntza-industriek sortzen dituzten azpiegitura erraldoiek kalte egiten diete ekosistemei, bertako biozenosi eta biotopoan aldaketa nabarmenak eragiten baitituzte. Gizakiak eraikitzen dituen azpiegituren artean honako hauek aipa daitezke: etxebizitzak, zubiak, errepideak, portuak eta industria-eraikuntzak. Instalazio horiek lurrean zein uretan eraikitzen dira eta ondorioz, eragina daukate ekosistema lurtar zein urtarretan.
Konposatu kutsakorrak egoera solido, likido edo gaseosoan sarrarazi daitezke ekosistema batera. Zer esanik ez, era horretako substantziek kalteak eragiten dituzte biozenosi edo biotopoan.
Gai kutsatzaileak aire, ur edota lurzoruaren bidez da barneratzen dira sistema biologikoan. Aireko kutsatzaile ohikoenak honako hauek dira: karbono dioxidoa, karbono monoxidoa, hidrokarburoak, nitrogeno oxidoak eta sufre oxidoak. Uretara isuritako konposatu kaltegarri nagusiak, aldiz, pestizidak, oxigeno-eskaria eragiten duen materia organikoa eta mantenugaiak dira. Bestalde, lurzoruko kutsatzaile ohikoenak metal astunak, petrolioaren deribatuak eta pestizidak dira. Ingurumena gehien kutsatzen duten industrien artean industria kimikoa, metalurgikoa eta petrokimikoa nabarmendu daitezke.
Espezie exotikoak jatorriz ez dagokien lurralde batean hazten diren espezieak dira. Ekosistema batean izaki horien agerpenak arriskuan jar dezake bertako oreka eta jatorrizko espezieen biziraupena. Bizileku berriko oreka ekologikoa arriskuan jartzen dutenei espezie inbaditzaile deitzen zaie. Espezie mota horiek azkar hazteko eta ugaltzeko gaitasuna daukate, eta arriskutsuak dira jatorrizko izaki bizidunen biziraupenerako. Landare eta animalia inbaditzaileen adibide batzuk hauexek dira: panpako luma-mototsa, akazia faltsua, kanabera, zebra-muskuilua, amerikar bisoia eta ibai-karramarro arrunta.
Gizakiaren jarduerek ondorioak eragiten dituzte ekosistemetan, era zuzen edo zeharkakoan. Baliabide naturalen gehiegizko ustiapenak, adibidez, lurreko baliabide naturalen erreserbak murriztea dakar. Hori dela eta, mineral, erregai fosil eta bestelako baliabide naturalen erabilerak mugatzera behartuta dago gizakia. Era berean, zientzialariek beste baliabide ezberdin eta jasangarriagoak bilatzeari ekin diote.
Espezie exotikoen sarrera eta azpiegituren hedapenaren ondorioz, jatorrizko espezieek bizirauteko lehia gogorragoa dute, eta bizitzeko toki gutxiago. Ondorioz, jatorriz ingurune horretakoak diren espezieak desagertzeko arriskuan egotera hel daitezke eta muturreko kasuetan desagertzera ere bai. Espezieen galerak ekosistemako biodibertsitatearen jaitsiera eragiten du, eta galdu egiten dira bizidun horiek sistema biologikoan egiten zuten funtzio eta onurak.
Gizakiak eraikitzen dituen azpiegiturek ingurune batean bizi diren izaki bizidunen habitaten suntsiketa eragiten dute. Eraikuntza berriek beharrezkoa duten eremua okupatu edo leku horretako bizi-baldintzak eraldatzen dituzte, jatorrizko espezieei bertan bizitzea galaraziz. Horrez gain, eraikuntzak egiteko behar diren indusketek lurzoruaren propietateen eta erliebearen eraldaketa bortitza eragiten dute.
Ekologia industrial
Ekologia industriala alternatiba tekniko eta sozio-ekonomiko baten proposamena da, honetan ekosistemetan oinarritutako industria-sistemaren metafora bat aurkezten da. Ekonomia lineal baten ideiatik ekonomia zirkular batera igarotzeko eredua aurkezten du; ekonomia linealean baliabideak ekosistemetatik atera, giza jardueretako erabiliak eta azkenean modu degradatuan ekosistemetatik berbidaliak dira, aldiz, ekonomia zirkularretan natur baliabideen gaineko presioa arindu, erabilitako ondareak birziklatu eta hondakinak mugatu egiten dira.
Gainziklapen
Gainziklapena edota sormenezko berrerabilpena (ingeleses "upcycling" eta "creative reuse") hondakinak, errefusa eta nahi ez den ala erabiltzen ez den materiala kalitate hobeagoko edota ingurumenarentzat onuragarriagoa den material edo produktu berrian bilakatzeko prozesua da.
Gainziklaketa azpiziklapenaren aurkako da, hura birziklapena.osatzen duten bi ataletako bestea da.
Belaunketa
Belaunketa landareen ugalketa asexual mota bat da, landare-amaren airetiko zati bat lur azpian sartu eta sustraiak garatzean beste landare berri bat sortzeko. Baratzezaintzan erabiltzen da teknika hau, batez ere landare zurkarak ugaltzeko aldaxkatzea zaila denean. Belaunketa uda amaieran edo udazken hasieran egin ohi da.
Landare batzuk berez belauntzen dira, adar batek lurra ukitu eta sustraiak geratzen dituenean. Gero, landare-amagatik banandu eta ondorioz landare berri bat sortzen da.
Teknika hau II. mendean deskribatu zen lehen aldiz, Katon Maior erromatarrak idatzi "De agri cultura" ("Nekazaritzaz") lanean.
Mahatsondoa belauntzeari probenatzea deritzo, eta adar zatiari "probena".
Espezieen arabera, belaunketa berez suertatu daiteke. Horrela, berezko ugalketa asexuala izan daiteke.
Adibidez, marrubiak ("Fragaria" generoa) oso azkar ugaltzen dira horrela. Landare batek zurtoin espezializatuak (estoloiak) eratzen ditu, lur gainean hedatzen direnak. Estoloi bat lur hezearekin luzaroan kontaktuan badago, sustraiak garatu eta landare berri bat eratzen da. Ondo sustraitzean, estoloia usteldu eta landare berria banatzen da. Lahar edo sasiak ere erraz belauntzen dira.
Belaunketa ohikoa da ere konifero batzuetan, Leyland altzifrea esaterako, zeinaren beheko adarrak berez sustraitzen diren lurra ukitzean. Horrela zuhaitz gaztez osatutako koroa bat eratzen da zuhaitz zaharragoen inguruan. Gauza bera gerta daiteke beste zuhaitz batzuekin, ezkiarekin esaterako.
Baratzezaintzan, landarearen aireko zati bat lur hezearekin kontaktuan ipintzen da, muturreko kimua bistan utziz, sustraiak agertu arte. Orduan, landare-amatik banandu daiteke. Teknika ugari daude; hona hemen batzuk:
Belaunketa etzana, adar malguak dituzten landareentzat da egokia. Beheko adar gazte bat hostogabetu eta erdiko tartea lurreko zulo batean sartu behar da. Uztai batek lur azpian mantentzen du eta zurkaitz batek adarraren muturra lurretik kanpo. Lurrean sartu-irten ugari egiten badira, "belaunketa (etzan) jarraitua" edo "serpentinazko belaunketa" esaten zaio.
Lurpeko zatia pixka bat ebaki daiteke eta auxina fitohormonarekin (edo sahats-urarekin) igurtzi, sustraitze aukerak areagotzeko.
Lurra hezea mantendu behar da, sustraitzea errazteko, baina drainatua adarra edo zurtoina ez usteltzeko. Hondar eta lurrustel nahasketak, eta konpost edo lasto geruza lodi batek, baldintzak hobetzen dituzte.
Altsumatze belaunketa teknika egokia da altsumak erraz sortzen dituzten landareentzat, hala nola fruta-arbolak eta mentu-oinak.
Neguan, landare-ama mozten da lurretik hamar bat zentimetrora. Udaberrian, ipurdian kimu berriak (altsumak) ematen ditu. 10 cm inguru direnean, tontor bat egiten da hondar eta lurrustel nahasketa erabiliz, eta altsumak erdi-lurperatu. Hurrengo neguan, altsumek sustraiak egin dituztenean, erauzi eta birlandatu behar dira landare berriak lortzeko.
Aireko belaunketa egokia da sustraitze zaileko zuhaixkentzat edo barneko landareentzat. Horretarako, adar baten erdialdea hostogabetu behar da, ebaketa egin, eta bildu zorro batekin hondarrez eta lurbeltzez beteta. Zorroa hezea mantenduz, sustraiak eratu eta adarra erauzi ahal izango da. Beste teknikak ez bezala, airekoan ebaketa eta hormona nahitaezkoak dira.
Mahastizaintzan, "probenatzea" belaunketa mota bat da, non mahats orpoa edo aihena guztiz lurperatzen den altsumak berreskuratzeko.
Ekoizpen-teoria
Ekoizpena kontsumorako zerbait sortzeko ("output") asmoz sarrera ("input") material eta ez-materialak konbinatzen dituen prozesua da. Ondasun edo zerbitzu bat sortzearen ekintza da, gizabanakoarentzat onurak eta balioak dituztenak.
Ongizate ekonomikoa ekoizpen-prozesu batean sortzen da, non ekintza ekonomiko guztien zeharkako edo zuzeneko helburua gizadiaren behar eta nahiak asetzea den. Behar horien asebetetze maila ongizate ekonomikoaren neurgailu gisa onartu ohi da. Ekoizpen arloan ongizate ekonomikoaren hazkundea azaltzen duten bi ezaugarri daude. Ondasun eta zerbitzuen arteko kalitate/prezio erlazioa hobetzen ari da eta hazkunde bidean dagoen ekoizpen-merkatu gero eta eraginkor batetik eratorritako sarrerak hazten ari dira.
Ekoizpen-forma garrantzitsuenak honako hauek dira:
Ongizate ekonomikoaren jatorria ulertu ahal izateko hiru ekoizpen-prozesu horiek ulertzea beharrezkoa da. Prozesu horiek balioa duten eta gizabanakoaren ongizatea sustatzen duten produktuak eratzen dituzte.
Beharren asebetetzea ekoizten diren produktuen erabileratik eratortzen da. Asebetetze hori areagotu egiten da produktuen kalitate/prezio ratioa hobetzen denean eta asetze hori kostu txikiagoan eskuratzen denean. Ekoizlearentzat kalitate/prezio ratioaren hobekuntza produktuen lehiakortasuna areagotzeko ezinbesteko bidea da, baina bezeroei banaturiko irabazi hauek ezin dira ekoizpen-datuekin neurtu. Produktuen lehiakortasuna areagotzeak ekoizlearentzat prezio baxuagoak ekarri ohi ditu eta ondorioz, salmenta-kopuruaren hazkundearekin konpentsatu beharko diren galerak izan ohi dira.
Ongizate ekonomikoaren areagotzea merkatu-ekoizpenaren hazkundeak sorturiko irabazien areagotzearekin loturik dago. Merkatu-ekoizpena da interes-taldeen sarrerak sortzen eta banatzen dituen ekoizpen-modu bakarra. Produktu publikoa eta etxeko produkzioa merkatu-ekoizpenetik sorturiko sarreren bidez finantzatzen dira. Horrela, merkatuaren ekoizpenak rol bikoitza du ongizatea sortzeko, hau da, ondasunak eta zerbitzuak ekoizteko eta errenta sortzeko rolak. Merkatu-ekoizpenaren rol bikoitza dela eta, ongizate ekonomikoaren "primus motorra" da.
Printzipioz, bi jarduera nagusi daude ekonomian: ekoizpena eta kontsumoa. Era berean, bi eragile mota daude: ekoizleak eta kontsumitzaileak. Ongizatearen lorpena posible izango litzateke produkzio eraginkor eta ekoizle eta kontsumitzaileen arteko elkarreraginaren bidez. Elkarrekintzan, kontsumitzaileen artean ongizatea sortzen duten bi rol identifika daitezke. Kontsumitzaileak ekoizleen bezeroak edo eta ekoizleen hornitzaileak izan daitezke. Bezeroen ongizatea erosten dituzten merkantzien bidez areagotzen da eta hornitzaileen ongizatea ekoizleei entregatu zaizkien ekoizpen-produkzioaren kalte-ordain gisa jasotzen diren diru-sarrerekin lotzen da.
Ekoizpen-prozesuko eragileak enpresaren produkzioan interesa duten pertsonak, taldeak edo erakundeak dira. Ongizate ekonomikoa produkzio eraginkorrean sortzen da eta konpainiaren interesdunen arteko elkarreraginaren bidez banatzen da. Enpresen interesdunak enpresako interes ekonomikoa duten eragile ekonomikoak dira. Interesen antzekotasunen arabera, eragileak hiru taldeetan sailka daitezke euren interesak eta elkarrekiko harremanak bereizteko asmoz. Hauexek dira hiru taldeak:
Eragile hauen interesak eta enpresekiko dituzten harremanak jarraian laburbiltzen dira. Gure helburua azterketa gehiago egin ahal izateko esparru bat ezartzea da.
"Bezeroak"
Enpresa baten bezeroak,oro har, kontsumitzaileak, sektore publikoko ekoizleak edo beste merkatu-ekoizle batzuk izan ohi dira. Bakoitzak banakako ekoizpen-funtzioak ditu. Merkatuko lehia dela eta, merkantzien prezio/kalitate ratioak hobetzen joan ohi dira eta ondorioz, bezeroek produktibitate hobe bat izatearen onurak lor ditzakete. Bezeroek gehiago jasotzen dute gutxiagoren truk. Hori dela eta, premien asebetetzea kostu txikiago batean ematen da familien artean eta sektore publikoan. Gauzak horrela, bezeroen produktibitateak denboran aurrera egin dezake, nahiz eta sarrerak aldatu gabe egon.
"Hornitzaileak"
Oro har, enpresa hornitzaileak material, energia, kapital eta zerbitzuen ekoizleak izaten dira. Banakako ekoizpen-funtzioak dituzte. Salgai dauden produktuen prezioen edo kalitateen aldaketek eragileen (enpresak eta hornitzaileak) produkzio-funtzioetan eragina izan dezakete. Ondorioz, konpainiaren produkzio-funtzioak eta hornitzaileak etengabeko aldaketaren egoeran daude.
"Ekoizleak"
Sarrerak produkzioan parte hartzen dutenentzat sortzen dira , hau da, lan-indar, gizarte eta jabeentzat. Interesdun edo eragile horiek ekoizle gisa hartzen dira. Komunitate bereko ekoizleek interes komunak dituzte euren diru-sarrerak maximizatzeko. Ekoizpenean laguntzen duten alderdi hauek sarrera areagotuak lortzen dituzte ekoizpenaren hazkunde eta garapenetik.
Merkantzien bidez lortutako ongizatea merkantzien prezio/kalitate erlaziotik eratortzen da. Merkatuaren lehia eta garapena dela eta, merkantzien prezio/kalitate erlazioak denboran zehar hobetzen joaten dira. Normalean merkantzia baten kalitatea igo egiten da eta prezioa denboran zehar jaisten da. Garapen horrek bezeroen produkzio-funtzioei eragiten die. Kontsumitzaileek gogobetetze handiagoa lortzen dute kostu gutxiagoan. Ongizate-fase hau partzialki ekoizpen-datuetatik bakarrik kalkula daiteke. Egoera azterlan honetan aurkezten da. Ekoizleen komunitateak (enplegua, gizartea eta jabeak) produkziorako entregatutako sarreretatik diru-sarrerak lortzen ditu. Produkzioa hazten eta eraginkorrago bihurtzen denean, errenta handitzen joango da. Honek produkzioan soldatak, zergak eta irabaziak ordaintzeko gaitasuna areagotzea dakar. Produkzioaren hazkundeak eta produktibitate hobea edukitzeak produkzio ekoizleentzako errenta osagarriak sortzen dituzte. Era berean, komunitatean lortutako errenta maila altua ekoizpen-bolumen handiaren eta errendimendu onaren ondorioa da. Ongizate-mota hau, lehen aipatu bezala, produkzio-datuetatik kalkulatu daiteke modu fidagarri batean
Produkzio-enpresa bat azpi-prozesuetan banatu daiteke modu ezberdinetan; Hala ere, honako bost prozesu nagusiak identifikatzen dira, bakoitza bere logika, helburu, teoria eta xede nagusiekin. Garrantzitsua da bakoitza banan-banan aztertzea, oraindik ere, osotasunaren zati gisa, neurtzeko eta ulertzeko gai izan gaitezen. Enpresa baten prozesu nagusiak honako hauek dira:
Produkzioaren irteera (output) prozesu errealean sortzen da, produkzio-irabaziak errenta banatzeko prozesuan banatzen dira eta bi prozesu horiek ekoizpen-prozesua osatzen dute. Ekoizpen-prozesua eta bere azpi-prozesuak, prozesu erreala eta diru sarreren banaketa prozesua aldi berean gertatzen dira, eta soilik ekoizpen-prozesua da identifikagarria eta neurgarria kontabilitate-praktika tradizionalen arabera. Prozesu erreala eta errenta-banaketa prozesua kalkulu gehigarrian identifikatu eta neurtu daitezke, eta horregatik, banan-banan aztertu behar dira ekoizpenaren logika eta haren funtzionamendua ulertzeko.
Prozesu errealak ekoizpenaren emaitza (output) sortzen du sarreratik (input) abiatuta, eta ekoizpen-funtzioaren bidez deskribatu daiteke. Produktuaren inguruko hainbat gertakari aipatzen du, kalitate eta kantitate ezberdineko ekoizpen-sarrerak kalitate eta kantitate ezberdineko produktuetan bilakatzen direlarik. Produktuak ondasun fisikoak, zerbitzu ez-materialak edo eta gehienetan bien arteko konbinazioak izan daitezke. Fabrikatzaileak produktuan sortutako ezaugarriek kontsumitzailearen soberakina dakar eta merkatuaren prezioaren arabera balio hori kontsumitzaileek eta ekoizleek partekatzen dute. Balantze-balioa kontsumitzailearentzat eta ekoizlearentzat ere sortzen den mekanismoa da. Merezi du bezeroarentzat balantze-soberakinak ekoizpen datuetatik ez kalkulatzeak eta horren ordez, produktore baten soberakinaren balioa neurtu daiteke. Balio nominal eta errealen arabera adieraz daiteke. Ekoizlearen benetako soberakin balioa prozesu errealaren emaitza da eta proportzionalki neurturik produktibitatea adierazten du.
"1960ko hamarkadan" "prozesu erreala" kontzeptua Finlandiako kudeaketa-kontabilitatean sartu zen ekoizpen-prozesuaren egitura kuantitatiboaren esanahiarekin. Orduz geroztik Finlandiako kudeaketa-kontabilitatearen teoriaren ardatza izan da. (Riistama et al. 1971)
Errenten banaketaren aldaketaren magnitudea irteera eta sarreren prezioen aldaketaren eta kantitateen arabera zuzenki proportzionala da. Produktibitatearen irabaziak banatu egiten dira, adibidez, bezeroei maila apalagoko produktuen salmenten prezio gisa emanez edo langileei errenta handiagoa ordainduz.
Ekoizpen-prozesua prozesu errealean eta errenta-banaketa prozesuan oinarritzen da. Emaitza eta jabearen arrakastaren irizpideak errentagarritasuna dira. Produkzioaren errentagarritasuna benetako prozesuaren emaitza da, jabeak errenta banatzeko prozesuan gorde ahal izan duelako. Produkzio-prozesua deskribatzen duten faktoreak errentagarritasunaren osagaiak dira, hau da, itzulpenak eta kostuak. Prozesu errealeko faktoreak ez datoz bat errentagarritasunaren osagaiak prezio nominaletan ematen direnean; izan ere, prozesu errealean faktoreak aldian aldiko prezio finkoak dira.
Prozesu monetarioak negozioaren finantzaziorako gertaerak aipatzen ditu. Merkatuko balioaren prozesuari esker, inbertitzaileek merkatuaren balioa zehazten dute inbertsio merkatuetan.
Hazkunde ekonomikoa produkzio-prozesuaren ekoizpenaren hazkundearekin definitu ohi da. Oro har, ekoizpenaren emaitza ("output") erreala adierazten duen hazkunde-portzentaje bat gisa azaltzen da. Benetako emaitza produkzio-prozesuan sortutako produktuen benetako balioa da eta benetako sarrera errealetik kenduko dugu benetako errenta lortzen dugunean. Benetako irteera eta benetako sarrerak ekoizpen-prozesu errealen bidez sortzen dira benetako sarrerak baliatuz.
Prozesu erreala ekoizpen funtzioaren bitartez deskribatu daiteke. Produkzioaren funtzioa adierazpen grafiko edo matematiko bat da, produkzioan erabiltzen diren sarrerek eta lortutako irteeren arteko harremana erakusten duena. Bi adierazpenak, grafiko eta matematikoak, aurkezten eta frogatzen dira. Produkzioaren funtzioa ekoizpen prozesuan sortutako diru sarreren mekanismoaren deskribapen sinplea da. Bi osagai ditu. Osagai horiek produkzioaren sarrera aldatzea eta produktibitatea aldatzea dira.
Irudiak diru-sarreren sorkuntza-prozesua erakusten du (gehiegikeria argiago geratzeko). T2 balioak (2ko balioa) adierazten du T1ren balioa (1eko balioa). Neurtzeko denbora bakoitzak bere garaiko ekoizpenaren funtzio grafikoa du (lerro zuzenak). 2. denboran neurtutako irteera hazkundearen bi osagaietan neurtzen den irteera baino handiagoa da: sarreren gehikuntza eta produktibitatearen gehikuntza. Sarrera-gehikuntzek eragindako hazkundearen zatiak 1 lerroan erakusten dira eta ez dute sarreren eta irteeren arteko erlazioa aldatzen. Gorakada baten ondorioz sorturiko hazkunde zatia 2. lerroan adierazten da, malda gogorragoa duena. Beraz, produktibitate handiagoak sarrera-unitate bakoitzeko irteera handiagoa adierazten du.
Benetako diru-sarreren sorrerak ekoizpen-funtzioaren logika jarraitzen du. Bi osagai nabarmentzen dira errenta-aldaketetan: produkzio-sarreretan (produkzio-bolumena) eta produktibitatea areagotzearen ondorioz sortutako errenta-hazkundearen igoera. Produkzio-funtzioaren aldaketari dagokion errenta-hazkundea produktibitatearen hazkundea da. Errenta errealaren aldaketak, beraz, produkzio-funtzioaren (goian) 1 puntutik 2ra egindako mugimendua adierazten du. Ekoizpen-produkzioa maximizatu nahi dugunean ekoizpen-funtzioak sortutako diru-sarrerak maximizatu behar ditugu.
Produktibitatearen hazkundearen eta produkzioaren bolumenaren hazkundeak honela azaltzen dira:Produktibitatearen hazkundea berrikuntzaren adierazle ekonomiko gakoa da. Produktu berrien sarrerek edo antolatutako egiturek, sistemek eta negozio-eredu berriak arrakastaz sartzeak lortzen du sarreren hazkundea gainditzen duen irteeren hazkundea posible izatea. Ekoizpen-unitate bakoitzeko produktibitatea edo irteera hazkundea lortzen da. Errenta-hazkundea ere ezar daiteke berrikuntza gabe, ezarritako teknologien erreplikazioren bidez. Erreplikazioa soilik erabiliz eta berrikuntzarik gabe, irteera sarrerekiko proportzioan handituko da. (Jorgenson et al., 2014, 2). Hau da ekoizpen-bolumenaren hazkundearen errenta-hazkundea.
Jorgensonek et al. (2014,2) adibide enpirikoa ematen du. AEBetan 1947az geroztik eman zen hazkunde ekonomikoaren preponderantzia handiak lehendik teknologien erreplikazioa ekarri zuen ekipoen, egituren eta softwareen inbertsioaren eta lan-indarra areagotzearen bidez. Gainera, berrikuntzak AEBetako hazkunde ekonomikoaren ehuneko hogei inguru osatzen duela besterik ez du erakusten.
Ekoizpen-prozesu bakar baten kasuan (goian deskribatu dena) irteera-prozesuan sortutako produktu eta zerbitzuen balio ekonomikoa da. Produkzio-prozesu askotan erakunde bat aztertu nahi dugunean, prozesu bakarrean sortutako balio erantsia laburbildu behar dugu. Horrela egiten da tarteko sarreren kontabilitate bikoitza saihesteko. Balio erantsia lortzen da irteeretatik bitarteko sarrerak kenduta. Balio erantsiaren neurri ezagun eta erabilia BPG (Barne Produktu Gordina) da. Nazioen eta industrien hazkunde ekonomikoaren neurri gisa erabiltzen da.
Ekoizpenaren errendimendua irabazi absolutuaren edo batezbestekoaren bidez neurtu daitezke. Produkzioaren ongizate-efektuak ulertzeko lagungarria da errendimendua bi neurrietan azaltzea. Batezbesteko ekoizpenaren errendimendua neurtzeko, produktibitate-ratio ezaguna erabiltzen da.
Errendimenduaren irabazi absolutua output errealari input erreala kenduz lortzen da jarraian ikus dezakegun bezalaxe:
Irabazi errealaren hazkundea ekoizpenaren interesen artean banatu daitekeen balio ekonomikoa areagotzean datza. Produkzio-ereduaren laguntzarekin kalkulu baten bidez batezbesteko kontabilitatea eta absolutua lor ditzakegu. Ekoizpenaren produkzioa maximizatzeak neurri absolutua erabiltzea eskatzen du, hau da, irabazi errealak eta eratorriak produkzioaren irizpide gisa erabiltzea.
Produktibitatea maximizatzeak "enplegu gabeko hazkundea" ("Jobless growth") izeneko fenomenoari ere eragiten dio. Horrek produktibitatearen hazkundearen ondorio den hazkunde ekonomiko bat adierazten du , baina enplegu berriak eta diru-sarrera berriak sortu gabe. Adibide praktiko bat kasua ilustratzeko. Langabetu batek merkatuaren ekoizpenean lan bat lortzen duenean, produktibitate baxuko lana dela suposatzen dugu. Ondorioz, batez besteko produktibitatea gutxitu egten da, baina irabazi erreala per capita areagotu egiten da. Gainera, gizartearen ongizatea ere hazi egiten da. Adibide honek produktibitatearen aldaketa osoa modu egokian interpretatzeko zailtasuna erakusten du. Bolumenaren handitzearen eta produktibitatearen murrizketaren arteko konbinazioak, kasu honetan, errendimendu hobe batera eramaten gaitu, produkzio-funtzioaren "errendimendu beherakorren" gunean kokatzen garelako. Produkzioaren-funtzioaren "errendimendu gorakorren" gunean baldin bagaude, ekoizpenaren bolumenaren eta produktibitatearen gehikuntzaren arteko konbinazioak produkzio errendimendua hobetzea dakar. Zoritxarrez, praktikan ez dakigu produkzio-funtzioaren zein gunetan kokatzen garen. Hori dela eta, errendimenduaren aldaketaren interpretazio egokia irabazi errealaren aldaketa neurtuz lortzen da.
Ekoizpen-eredua produkzio-prozesuaren deskribapen numerikoa da, eta sarreren eta produktuen prezio eta kantitatetan oinarritzen da. Produkzio-funtzioaren kontzeptua operatzeko bi ikuspegi nagusi daude.Formula matematikoak erabil ditzakegu, oro har, Makroekonomian erabiltzen direnak edo eta eredu aritmetikoak, mikroekonomian eta kudeaketa-kontabilitatean erabiltzen direnak. Hemen ez dugu jatorrizko planteamendua aurkezten baina Hultenen 2009ko "Growth Accounting" izeneko lanari erreferentzia egiten diogu.
Eredu aritmetikoak erabiltzen ditugu kudeaketa-kontabilitateko ereduak bezalakoak direlako, ilustratzaileak eta praktikan erraz ulertzen eta aplikatzen direlako. Gainera, kudeaketa-kontabilitatearekin integratzen dira, abantaila praktikoa bat izanik. Eredu aritmetikoaren abantaila nagusia ekoizpen-prozesua produkzio-prozesuaren zati gisa irudikatzeko duen gaitasuna da. Ondorioz, produkzio-funtzioa ekoizpen prozesuaren zati gisa ulertu, neurtu eta aztertu daiteke.
Enpresa batek operaturiko arrakasta-tasa neurtzeko ez dago irizpide unibertsalik, baina badago irizpide baliagarri bat, soberakina sortzearen gaitasuna izatea. Errentagarritasunaren irizpide gisa, soberakinaren balioa itzultzeen eta kostuen arteko aldea izango da, ondare garbiaren kostuak kontuan hartuz, irabazien eta irabazien kontuetan jasotako kostuei dagozkienez gain, ohikoa den bezala. Gainerako balioak adierazten du irteerak sakrifizioak baino balio handiagoa duela, hau da, irteeraren balioa erabilitako sarrerek (ekoizpen kostuak) baino handiagoa da. Gainerako balioa positiboa bada, jabearen irabazien itxaropena gainditu egin da.
Taulak soberakinaren balioa kalkulatzen du. Ekoizpen-datu multzo horri oinarrizko adibidea deitzen diogu, eta artikuluaren bidez ekoizpen eredu ilustratzaileetan erabiltzen ditugu. Oinarrizko adibideak ilustrazioak eta modelatzeak erabiltzen duen errentagarritasunaren kalkulua errazten du. Murrizturik egon arren, neurketak egoera erreal baten fenomeno guztiak biltzen ditu, eta garrantzitsuena bi aldiko bi irteera-sarrera arteko nahasketa aldatzea da. Horregatik, oinarrizko adibidea produkzio-eskemako "eskala eredu" ilustratzailea da, galdu-irabazien benetako egoera baten ezaugarririk gabe. Praktikan ehunka produktutan eta sarreratan egon daiteke, baina neurketaren logika ez da oinarrizko adibidean agertzen.
Testuinguru honetan, ekoizpen-kontabilitatean erabilitako produkzio-datuen kalitate eskakizunak definitzen ditugu. Neurri egokia lortzeko irizpide garrantzitsuena objetu neurgarriaren kalitate homogeneoa da. Objektuak homogeneoak ez badira, neurketa-emaitzek kantitatearen eta kalitatearen aldaketak izan ditzakete, baina haien partaidetzak argi eta garbi egongo dira. Irizpide honen arabera irteera eta sarrerako elementu guztiak homogeneo gisa azaldu behar dira kontabilitatean. Beste era batera esanda, sarrerak eta irteerak ezin dira neurketa eta kontabilitatean agregatu. Sartzen badira, ez dira homogeneoak, eta, beraz, neurketa emaitzak partzialak izan daitezke.
Gainontzeko balio absolutu eta erlatiboak kalkulatu dira adibidean. Balio absolutua irteera eta sarreren balioen arteko aldea da eta balio erlatiboa bere erlazioa da, hurrenez hurren. Adibidez, soberakinaren balioa kalkulatzea prezio nominalean dago, aldi bakoitzeko merkatuko prezioan kalkulatuta.
Hemen erabiltzen den eredua ekoizpenaren analisi-eredu tipikoa da. Horren bidez, benetako prozesuaren emaitza, errenta-banaketa prozesua eta produkzio-prozesua kalkulatzeko aukera dago. Abiapuntua errentagarritasunaren kalkulua da, soberakinaren balioa erabiliz irizpide gisa. Balantze-soberakina kalkulatzea errentagarritasuna eta produktibitatearen arteko lotura ulertzeko edo eta prozesu errealaren eta produkzioaren prozesuaren arteko lotura ulertzeko baliozkoa da. Ekoizpen osoaren baliozko neurketak produkzioaren sarrera guztiak kontuan hartzen ditu eta soberakin-balioaren kalkulua da eskaera betetzeko modu bakarra. Produktibitatean edo errenta kontabilitatean sarrera bat ezeztatzen badugu, produkzio mugagabea erabil ahal izango da kontabilitate-emaitzetan inolako eraginik gabe izan gabe.
Kalkulatzeko prozesua ulertzeko "ceteris paribus" terminoa aplikatzen da, hau da, "beste gauza guztiak berdinak dira", eta aldi berean aldatzen ari den faktore baten eraginak aztertu beharreko fenomenoari bakarrik eragiten dio. Lehenik eta behin, diru-sarreren banaketaren prozesuaren eraginak kalkulatzen dira, eta, ondoren, ekoizpenaren errentagarritasunean benetako prozesuak dituen eraginak.
Kalkuluaren lehen urratsa prozesu errealaren eta errenta-banaketa prozesuaren eraginak bereiztea da, hurrenez hurren, errentagarritasun aldaketaren ondorioz (285.12 - 266.00 = 19.12). Hori zutabe osagarri bat (4) sortuz gertatzen da eta soberakinaren balantze bat kalkulatzen da 1. eta 2. periodoko prezioekin. Ondorioz, errentagarritasunaren kalkuluaren arabera, 3. eta 4. zutabeek aldaketa baten eragina erakusten dute errentagarritasunaren errenta banaketa prozesuan eta 4. eta 7. zutabeetan errentagarritasuneko benetako prozesuan aldaketak.
Kontabilitate-emaitzak erraz interpretatu eta ulertu daitezke. Benetako irabaziak 58,12 unitate handitu direla ikusi dugu, 41,12 unitate produktibitatearen hazkundea baitira eta gainerakoak 17,00 unitate ekoizpen-bolumenaren hazkundetik datoz. Benetako diru-sarreren gehikuntza (58,12) ekoizpeneko eragileei banatzen zaie, kasu honetan 39,00 unitate bezeroei eta sarrera-hornitzaileei eta gainerako 19,12 unitateen jabeei.
Hemen ondorio garrantzitsu batera irits gaitezke. Ekoizpenaren errendimendu eraketa errenta-sorkuntza eta diru-sarreren arteko oreka da beti. Prozesu errealean sortutako diru-sarrerak (hau da, produkzio-funtzioaren arabera) beti interes-taldeei banatzen zaizkie, balio ekonomikoa aldizkako epean. Hori dela eta, errenta errealeko sarrerak eta errenta banaketa beti berdinak dira balio ekonomikoari dagokionez.
Produktibitatearen eta produkzioaren bolumenaren balioespen kontuetan oinarritua, produkzioaren funtzioaren zati bat esplizituki finkatzen dugu. Honako hauek dira interpretazio arauak:
Ekoizpena produkzio-funtzioaren "errendimendu gorakorrak" zatian dago
Ekoizpena produkzio-funtzioaren "errendimendu beherakorrak" zatian kokatzen da
Ekoizpenaren errendimendua hobetzeko modu eraginkorra da hainbat funtzio objektiboak formulatzea, interes taldeen helburuen arabera. Eginkizun objektiboa formulatzeak aldagaia definitzea eskatzen du maximizatua izateko. Horren ondoren beste aldagai batzuk aldagai aske gisa kontsideratu daitezke. Ezagutzen den funtzio objektiboa irabazien maximizazioa da, kasu honetan ere barne hartzen dena. Irabazien maximizazioa jabearen interesetik sortzen den funtzio objektiboa da eta gainerako aldagai guztiak erakundearen irabaziak maximizatzeko mugak dira.
Ondoren, hurrengo funtzio objektiboak formulatzeko prozedura aurkeztuko dugu. Ekoizpenaren errenta eratzean honako funtzio objektibo hauek identifikatu daitezke:
Kasu horiek oinarrizko adibideko zenbakiak erabiliz ilustratzen dira. Hurrengo ikurrak aurkezpenean erabiltzen dira: berdin ikurrak (=) konputazioaren hasierako puntua edo konputazioaren emaitza adierazten du eta plus edo minus ikurrak (+ / -) gehitu edo kentzen den aldagai baten funtzioa adierazten du. Ekoizle batek kasu honetan ekoizlearen komunitatea esan nahi du, hau da, lan-indarra, gizartea eta jabeak.
Funtzioaren funtzio objektiboak kalkulu bakar batean azaltzen dira, eta horrek laburki erakusten du diru-sarreren sorrera, errenta banaketa eta maximizatu beharreko aldagaiak.
Kalkuluak diru-sarreren sorkuntzatik hasi eta errenta-banaketarekin amaitzen den errenta-adierazpenak dira. Errenta-sorkuntza eta banaketa beti orekatuta egon ohi dira, zenbatekoak berdinak izanik. Kasu honetan 58,12 unitate dauzka. Benetako prozesuan sortutako diru-sarrerak interesatuei banatzen zaizkie aldi berean. Hiru aldagai maximizatu daitezke. Benetako diru-sarrerak, produkzioaren errenta eta jabearen errenta. Ekoizleen errenta eta jabearen errenta kantitate praktikoak kontsideratzen dira kantitate gehigarriak direlako eta nahiko erraz kalkulatzen direlako. Errenta erreala, oro har, ez da kantitate gehigarria izaten eta kasu askotan zaila da kalkulatzea.
Hemen gehitu behar da errenta errealaren aldaketak diru-sarreren banaketaren aldaketak kalkulatzeko erabili daitezkeela. Salmenten eta sarreren unitateko prezioen aldaketak identifikatu behar ditugu eta irabazien inpaktuak kalkulatu (hau da, unitatearen prezioaren aldaketa x kantitatea). Benetako irabazien aldaketa irabazi-inpaktu horien eta jabearen errenta-aldaketaren batura da. Hurbilketa honi planteamendu bikoitza deritzo kantitatearen ordez prezioen araberako ikuspegia duelako (ONS 3, 23). Ikuspegi bikoitza aintzatetsi da kontabilitatean baina bere interpretazioa ez da guztiz argi geratu oraindik.
Ekotono
Ekotonoa bi ekosistemen arteko muga edo trantsizio-aldea da.
Ekotonoa bi biozenosiren arteko tentsio eremua da, biozenosi horien partaideen artean lehia bat sortzen delako aldameneko biotopoan sartu ahal izateko.
Ekotono bat, esaterako, baso eta belardi baten arteko eremua da. Edo Afrikan, adibidez, sabana eta oihan tropikalaren artekoa.
Trantsizio-alde horretan dagoen aniztasun biologikoa edo biodibertsitatea aldameneko biozenosietan baino handiagoa da, ekotonoetan bi komunitate mugakideen espezieak ez ezik, beste espezie propioak ere daudelako.
Ekotonoaren eremua, bi ekosistemak oso handiak direnean, bitarteko ezaugarri fisiko eta klimatikoak ditu.
Eremu-kapazitate
Eremu-kapazitatea lurzoruaren hezetasuna da, lurzoru lehorraren masaren ehunekotan adierazia, aurrez urez asetako lurzoruan drainadura bukatzen denean kalkulatuta.
Ur-balantze
Ur-balantzea eskualde bateko ur-baliabideen balantze edo egoera da: alde batetik prezipitazioa eta afluentzia, eta bestetik efluentzia, lurrunketa eta akumulazioa. Hidrologian, ur-balantzearen ekuazioa erabil daiteke sistema baten kanpoko eta barruko uraren fluxua deskribatzeko. Sistema batek hainbat eremu hidrologiko izan ditzake, esaterako, lurzoruaren zutabe bat edo drainatze-arroa. Ur-balantzeak organismo batek ura egoera lehorrean edo beroan ura mantentzeko moduei ere aipa diezaieke. Askotan, landareen edo artropodoen erreferentziatzat jotzen da, uraren atxikipen mekanismo ugari dituztenak, iragazkortasun mugatua duten lipidoen argizarizko estaldura barne.
Orokorrean, ur-balantzearen ekuazioa hau da:
non
Edafon
Ekologian, edafona lurzoruan dagoen bizidunen multzoari deritzo. Biota hori mikroorganismoz eta animalia txikiez osatuta dago.
Bakterioak, algak eta onddoak dira edafonaren osagai nagusiak (%80). Hauetaz gain, akaroak, zizareak eta artropodo txiki batzuk daude, eta baita neurri txikiko ugaztunak ere (satorrak eta hainbat karraskari, adibidez).
Lurzoruaren gainetik bizi diren landareak eta animaliak ez dira edafonaren osagaiak.
Bakterioak eta onddoak, bereziki, garrantzi handiko bizidunak dira lurzoruetan, bertan pilatzen den materia organiko guztia (hostoak, animalien gorpuak, etab.) deskonposatzen dutelako. Bakterio eta onddorik ezean, materia organikoa etengabe pilatuko litzateke lurzoruetan (materia organikoa deskonposatzerakoan bizidun horiek garrantzi handiko humusa sortzen dute).
Edafonaren bizidun gehienak heterotrofoak dira, oso gutxi dira fotosintesia egiten dutenak. Bizidun horiek lurzoruaren goiko mailetan pilatzen dira (A horizontean). Lurzoruaren bakterioek eta onddoek materia organikoa deskonposatzen dutenean landareek erabil ditzaketen konposatu inorganikoak (nitratoak, sulfatoak...) sortzen dituzte.
Lurzoruaren biotak ere garrantzi handia du ziklo biogeokimikoetan, hainbat prozesu biokimiko (nitrogenoaren finkapena, nitrifikazioa eta desnitrifikazioa, materia organikoaren mineralizazioa...) burutzen dituelako. Aipatzeko modukoa da landareen sustraietan onddo ugari bizi direla, mikorrizak osatuz.
Landare biurteroko
Landare biurteroko bat bizitza-ziklo osoa bi urtean osatzen duen landarea da.
Lehenego urtean, landarearen hostoak, zurtoinak eta sustraiak hazten dira (egitura begetatiboa), eta orduan sorgorraldian sartzen da garai hotzean. Normalean, zurtoina laburra mantentzen da eta hostoak lurretik hurbil izaten dira, erroseta bat osatuz. Biurteroko ugarik hotzaldi bat behar dute loratu ahal izateko.
Hurrengo udaberri edo udan, hozitu egiten da, hau da, zurtoina edo gara luzatzen da, loreak emateko. Barazkiak hozitzea ez da komeni izaten, jateko ezegokia bihurtzen baita (gogorra eta zaintsua), hala nola uraza, espinaka eta mihiluaren kasuan. Horregatik landare hauek urteroko bezala landatzen dira. Hozitzean, landarea loretu, fruituak garatu eta haziak ematen ditu, hil baino lehen.
Biurteroko askoz gutxiago dago, urteroko edo bizikor baino.
Landare biurterokoen adibide batzuk dira tipularen familiako batzuk, porrua barne, azaren familiako batzuk, apo-belarra, perrexila, mihilua, Judas lorea, zerba, "Dianthus barbatus", azenarioa eta malba gorriak.
Baratzezainek kultibar urterokoak sortu dituzte biurteroko batzuetatik, ereindako urtean bertan loratzen direnak, hala nola kuku-prakak eta "Matthiola incana".
Sahats-ur
Sahats-ura aldaxkatzea eta sustraitzea errazten duen metodo biologikoa da, sahatsetan dauden azido salizilikoa eta azido indolbutirikoa erabiliz.
Sahats edo zumeak (Salix spp.) ezagunak dira sustraitzeko erraztasuna dela-eta. Aldaxka bat (are 2cm diametrokoa) urteko edozein garaian erauzi daiteke, uretan ipini eta sustraiak botako ditu egun gutxitan sustraitze hormonarik erabili gabe.
Sahats-ura egiteko bi modu daude: infusioa edo beratzea. Infusioa egiteko, adaxka gazte eta hostogabeak uretan irakin eta, sutatik atera ondoren, ontzia estalita utzi ordu laurden batez. Sahats-ura beratuz prestatzeko, adarrak 2 egunetan uretan eduki. Ur lodiagoa lortzeko (gel antzeko bat), 3-4 aste beratzen utzi.
Heskai
Heskaia zuhaixka biziz, eta batzuetan zuhaitzez eginiko hesia da, batez ere bi lursail banatzeko landatua. Bideak eta esparruak mugatzeko ere erabiltzen dira, eta beste askotan apaingarri gisa, arte topiarioa eratuz. Heskaiek etxabereak ihes egitea eragozten dute ohiko hesiek bezala, baina gainera haize bortitzetik babestu
eta inguruneko baldintzak hobetzen dituzte, "bocage" izeneko paisaian esaterako. Gainera, landa lurren bioaniztasuna hobetzen dute, landare eta animalientzat babesleku eta janleku egokiak eratuz.
Batzuetan "landaresi" eta "landare hesi" terminoak ere erabiltzen dira, bai eta "hesibizi" ere.
Heskaiek, gizakien esku hartzearen (eta transformazioaren) arabera sailka ahal dira:
Euskal Herriko kantaurialdean, ingurunearen baldintzen arabera, bost habitat banatu daitezke. Habitat hauen arabera, landaredi potentzial bat garatu daiteke eta, honela, heskaietako landare espezieak desberdinak dira:
Italiako makal
Italiako Makala ("Populus nigra" var. "italica") Salicaceae familiako espezie baten zuhaitza da.
Yersiniosi
Yersiniosia Yersinia enterocolitica bakterioak eragindako hesteetako patologia da (enterokolitisa), zoonosi bat dena (animaliengandik gizakiengana transmititzen den gaitza). Ur edo janari kutsatuen bidez (pasteurizatu gabeko esnea, ostrak eta -batez ere- txerri haragia edo txerrikien bidez) harrapatzen da .
Europan yersiniosi kasuak areagotzen ari dira azken urteotan. Belgikan eta Alemanian, esaterako, Yersinia enterocoliticak Shigellak baino gastroenteritis gehiago sortzen ditu. Yersiniosiaren kasuak ugariagoak dira lurralde hotzetan beroetan baino (Europako iparraldean, adibidez) , bakterio eragilea hobeto hazten baita tenperatura bajuetan.
Yersiniosiak ume txikiak -batik bat- jotzen ditu.
Yersinia enterocolitica animalien digestio-aparatuan bizi ohi da. Gizakia kutsatzen da animalien okela edo esnea hartzerakoan (pasteurizatu gabeko esnea edo sukaldean oso gutxi kozinaturiko haragia jaterakoan). Txerrien okela, batez ere, arriskutsua da oso gordin jaten denean.
Infektatzen duenean, Yersinia enterocolitica erraz atxikitzen da heste-epiteliora, eta enterotoxina bat ekoizten du, termoegonkorra, sindrome diarreikoa eragiten duena. Antza, bakterioak plasmido bati zor dio bere birulentzia (plasmidodunak ez diren anduiak ez baitira patogenoak).
Umeengan bakterio patogenoak beherakoak, sukarra eta sabeleko mina eragiten ditu (gorozkiak odoltsuak izan daitezke). Mina oso bortitza da batzuetan, eta apendizitis batekin nahas daiteke. Hainbat kasutan bakteriemia, adenitis mesenterikoa eta poliartritis erreaktiboa agertzen dira.
Gaitza berez sendatu ohi da eta gehienetan ez du antibiotikorik behar. Bakteriemia, adenitis mesenterikoa edo beste konplikazioren bat agertuz gero tratamendu antibiotikoa, aldiz, ezinbestekoa da (doxiziklina).
Gizabanako eramaileak (bakterio patogenoa haien heste lodian dutenak gaitzaren sintomak eduki gabe) oso arriskutsuak dira janariak manipulatzen dituztenean, eta yersiniosi kasu batzuen jatorrian daude (beste hainbeste gertatzen da Salmonella bakterioaren eramaileekin ere)
Produkzio-kostuen balioaren teoria
Ekonomian, produkzio-kostuen balioaren teoria bertan inbertitutako gastuaren araberakoa da, bai lanaren ordainketari dagokionez, baita irabazien arabera ere. Kostuak produkzio-faktoreetako edozeinek osa ditzake (lanak, kapitalak edo lurrak barne) eta zergak.
Teoriak zentzua hartzen du etengabeko eskalara itzulerari buruzko hipotesiaren arabera eta produzitu gabeko produkzio-faktore bakarraren existentziaren arabera. Hauek, ordezkapen ezaren teoremaren hipotesiak dira (beharrezko argibideak). Hipotesi hauen arabera, salgaien iraupen luzeko prezioa, salgai horren sarrera-kostuen baturaren berdina da, interes-gastuak barne.
Historikoki, teoria horien defendatzaile ezagunena Adam Smith da. Piero Sraffak, "David Ricardo-ren lan kolektiboen" lehen liburura sartzean, Smith-en "gehituz" teoria aipatu zuen. Smith-ek, prezio naturalak merkatuko prezioekin kontrastatu zituen. Gainera, merkatuko prezioak prezio naturalen baitan joan beharko luketela teorizatu zuen, non irteerak igo beharko zirelarik< berak deitu zion "eskari efektiboaren mailan". Maila honetan, Smith-en merkantziaren prezio naturalak, alokairuen, irabazien eta soldaten tasa-naturalen baturaren araberakoak izango dira, eta alokairuak produkzioko sarrerengatik ordaindu beharrekoak dira. (Smithek alokairuaren prezio determinatzailea edo prezio determinatua den ala ez adierazten du). Azken ikuspegia beranduago ekonomialari klasikoarekin egiten duen adostasuna da, Ricardo-Malthus-West-en errentaren teoriarekin).
David Ricardo-k produkzio-kostuen prezioaren teoria, lanaren balio teoriarekin nahastu zuen, non geroago, Eugen von Böhm-Bawerk-ek eta beste batzuk ulertuko zutelarik. Teoria honek, prezioak proportzionalki, merkantzia batean jasotzen den lan sozial aldera joan ohi izaten direla adierazten du. Ricardok teoria hori ezartzen du Ekonomia Politikoko eta Zergen printzipioen lehen kapituluaren hasieran. Balioaren lanaren teoria ere baztertzen du kapitulu horren ondorengo ataletan.
Taknaga-k interpretazio berri bat garatzen du, esanez, Ricardo-k hasieratik produkzio-kostuen balioaren teoria bat zuela eta ekonomia politikoko eta zergen printzipioen testuetan oinarritutako interpretazio koherenteagoak aurkezten direla bertan.
Errebindikazioaren ustezko eraldaketa arazo bihurtu zen geroago. Karl Marxek, teoria hori kapitalaren lehen bolumenean hartzen du, esanez oso argi daukala teoria hori faltsua dela abstrakzioetako maila baxuenetan. Honek, era guztietako argudioak sortzea ekarri zuen, benetan David Ricardo-k eta Karl Marx-ek esan nahi izan zutenaren inguruan. Hala ere, badirudi ekonomia klasikoko buruek eta Marxek prezioaren lanaren teoria baztertzen zutela, esplizituki.
Zehaztutako prezioen kostuen teoria ezberdina “neo-Ricardian eskolako” Piero Sraffa-k eta bere jarraitzaileek burutu zuten. Shiozawa-k, Ricardo-ren produkzio-kostuen balioaren teoriaren interpretazio berritzaile bat azaldu zuen.
Bestalde, Poloniako Michal Kalecki ekonomialariak zehaztutako prezioen kostuak (fabrikazio eta zerbitzuak, adibidez) eskariaren arabera zehaztutako prezioekin (nekazaritza eta erauzteko lehengaiak, adibidez) bereizi zituen.
Merkatuaren prezioa kontzeptu ekonomiko ezaguna da: merkatuan eskaintzen den edo merkaturatzen den produktu edo zerbitzuaren prezioa. Interesgarria da batez ere mikroekonomien azterketetan.
Merkatuaren balioa eta merkatuaren prezioa orekatuta egongo dira, merkaturako eraginkortasunaren baldintzapean bakarrik.
Ekonomian, eskala-errendimenduak eta eskala ekonomikoak erlazionatuta daude beraien artean, eta ekoizpen eskala igotzen denean zer gertatzen den azaltzen dute. Kontzeptu ezberdinak dira ordea, trukakorrak ez direnak.
Lanaren balioaren teoriak teoria ekonomikoak dira eta merkantzien benetako balioak, horiek ekoizteko beharrezkoak diren lanekin lotzen dira.
Aipamen asko daude lanaren balioaren barruan, non elementu komun bat, trukeko ondasun edo zerbitzu baten "balioa" ekoizteko beharrezkoa den lanaren zenbatekoaren berdina edo proportzionala dela (edo izan ohi dela) den. Bertan, ekoizpenean erabiltzen diren lehengaiak eta makinak ekoizteko beharrezkoak diren lanak barne egongo dira.
Balore teorikoen lan ezberdinak XIX. mendearen erdialdean nagusitu ziren ekonomialari klasikoen artean. Teoria hau, batez ere Adam Smith eta David Ricardo-rekin lotzen da. Orduz geroztik, Marxen ekonomiarekin bat egin ohi izan da, non ekonomialari nagusien artean modernitatearen hurbiltasun marjinalaren menpe dagoen.
Zergak eta diru-laguntzak, ondasun eta zerbitzuen prezioa aldatzen dute.
Bi kasu bereiz ditzakegu:
Azidofilo
Azidofiloak pH oso azidoetan bizi diren organismoak dira (3 unitateko pH-etan edo gutxiago). Organismo azidofiloak estremofilo mota bat dira.
Izaki bizidun gehienak erdiko pH-etan bizi dira, muturretatik urrun (5 eta 9 arteko pH-etan).
Gaur egun ezagutzen den bizidun azidofiloena Picrophilus oshimae arkeoa da, 0,7ko pH-an eroso bizi dena . Prokarioto hori azidofilo hertsia da, 4tik gorako pH-etan hiltzen baita.
Azidofilo gehienak mikroorganismoak dira (bakterioak eta arkeoak), baina badaude onddoak eta landareak ere. Arkeobakterioen artean Picrophilus, Sulfolobus eta Thermoplasma aipa daitezke, bakterioen artean Thiobacillus, Acetobacter, hainbat Lactobacillus eta Helicobacter pylori, eta eukariotoen artean Mucor onddoa eta Dunaliella acidophila alga mikroskopikoa.
Ingurune oso azidoetan bizi diren organismoek neutraltasunetik gertuko baloreetan mantentzen dute zelula barneko pHa. Hori lortzeko, organismo horiek hidrogeno ioiak (H) zelulatik kanpo ateratzen dituzte ponpa sistema baten bidez. Garrantzi handiko prozesua da hori, zelula barneko entzima eta proteinak kaltetuko liratekeelako zitoplasmaren pHa oso azidoa izango balitz .
Mikroorganismo gutxi batzuek, halere, proteina bereziak dituzte, pH baxuak jasateko gai direnak.
Ozeanoen azidifikazio
Ozeanoen azidifikazioa Lurreko ozeanoen pH-aren jaitsiera konstantea da, atmosferako karbono dioxidoaren (CO) xurgapenaren ondorioz sortua.
Itsasoko uraren pH-a 7 baino zerbait txikiagoa da, hau da, pixka bat basikoa da, eta ozeanoaren azidifikazioa ozeanoetako ura pH neutrorantz jotzea da, pH azidoetara (pH < 7) jo ordez. Giza aktibitatearen ondorioz atmosferara askatutako CO kantitatearen %30-40 ozeano, ibai eta lakuetan disolbatzen dela estimatzen da. Oreka kimikoa lortzeko, haren zati batek urarekin erreakzionatzen du azido karbonikoa sortzeko (HCO). Azido karbonikoaren molekula batzuk bikarbonato ioietan eta hidrogeno ioietan disoziatzen dira, ozeanoen azidifikazioa gauzatuz (H kontzentrazioa handitzen delako).
Azidotasunaren handipenak izaki bizidunetan ondorio kaltegarriak dituela uste da. Hidrogeno ioi libreen presentzia handitzean, azido karbonikotik eratorritako karbonato ioiak bikarbonato ioiak bilakatzea eragiten du. Ozeanoaren basetasuna (≈ [HCO] + 2[CO]) prozesuarekin ez du aldatzen, edo denborarekin handitu daiteke karbonato ioien disolbazioaren ondorioz. Karbonato ioi eskuragarrien murrizpenak organismo kaltzifikatzaileentzat, hala nola korala edo plankton espezie batzuk, zailtasunak sor dezake kaltzio karbonato biogenikoaren formaziorako, eta ondorioz organismo hauek disoluzioarekiko bulnerableak bihurtzen dira.
1751 eta 1996 tartean, gainazal ozeanoaren pH-a 8,25etik 8,14ra jaitsi dela estimatzen da, munduko ozeanoen H ioien kontzentrazioaren handipenaren %35a dena. Azken hamarkadan, lurreko sistemaren modeloek ozeanoaren azidifikazioa analogo historikoak gainditu dituztela adierazten dute, eta ozeanoen beste aldaketa biogeokimikoekin batera, itsaso eta ozeanoetako ekosistemen funtzionamendua honda dezaketela eta 2100 urtetik aurrera ozeanoarekin erlazionatutako zerbitzu eta ondasun askoren ustiapena eten.
Nahiz eta gaur egungo ozeanoen azidifikazioa partzialki jatorri antropogenikoa izan, aurretik gertatu da. Adibiderik garbiena Paleozeno-Eozeno Maximo Termikoa da, orain dela 56 miloi urte gertatu zena, karbono kantitate erraldoiak ozeano eta atmosferara sartu zirenean karbonatozko sedimentuen disoluzioa eraginez ozeano osoan zehar.
Karbonoaren zikloa biosferaren, litosferaren eta atmosferaren arteko karbono trukaketan datzan ziklo biogeokimikoa da. Giza aktibitateak, erregai fosilen kobustioa edo lurraren erabilpenaren gertatzen diren aldaketak adibidez, CO fluxu berri bat sortarazi dute. Bertatik %45 inguru atmosferan mantendu da, eta gainontzekoa ozeanoek absorbatu dute, landare lurtarrek xurgatutako zati txiki bat kenduta.
Karbonoaren zikloak karbonoaren bi forma ezberdin barneratzen ditu: organikoa (organismo bizi, hil eta deskonposatuetan agertzen dena) eta inorganikoa (arroketan agertzen dena). Konposatu inorganiko hauek bereziki garrantzitsuak dira ozeanoen azidifikazioari buruz ari garenean, ozeanoek CO disolbatu forma asko baitituzte. Ozeanoek 36000 gigatona karbono dute, batez ere bikarbonato ioi moduan, lurreko karbono totalaren %0.05a dena.
Fluxu ozeaniko gorakorreko zonaldeetan, karbonoa atmosferara igarotzen da. Bestalde, fluxu beherakorra duten ozeanoko zonaldeetan karbonoa (CO) atmosferatik ozeanora transferitzen da. CO ozeanoan sartzen denean azido karbonikoa sortzen da:
<chem>CO2 + H2O<=> H2CO3</chem>
Erreakzio hau bi norabidetan gerta daiteke, hau da oreka kimiko bat lortzen da. Bestalde beste erreakzio hau gertatzen da, non hidrogeno eta bikarbonato ioiak askatzen diren:
<chem>H2CO3 <=> H+ + CO3^2- </chem>
Aurreko erreakzioetan ikusten den moduan, espezie ionikoz eta espezie ez-ionikoz osatutako oreka bat osatzen du urarekin.: disolbatutako karbono dioxido askea (CO), azido karbonikoa (HCO), bikarbonatoa (HCO) eta karbonatoa (CO). Espezie hauen erlazioa itsasoko uraren tenperaturaren menpe, presioaren menpe, gatz kontzentrazioaren menpe, pH-aren menpe eta basetasunaren menpe (Bjerrum-en grafikan ikusten den moduan) dago. Karbono inorganiko espezie hauek ozeanoko gainazaletik ozeano barrukaldera mugitzen dira solubilitate ponparen ondorioz.
Itsas-uran CO2-a disolbatzean hidrogeno ioien (H+) kontzentrazioa handitzen da, eta horrenbestez, ozeanoaren pH-a jaisten da hurrengo moduan:
CO + HO ⇌ HCO ⇌ HCO + H ⇌ CO + 2 H.
Caldeira eta Wickett-ek (2003) ozeanoen azidifikazioaren aldaketa modernoen tasa eta magnitudea azkeneko 300 milioi urteetako aldaketa historikoen testuinguruan ipini zuten.
Industria iraultza hasi zenetik, ozeanoen ur-azaleko pH-a eskala logaritmikoan 0,1 unitate baino gehiago jaitsi dela kalkulatu da, hau da, H %29-aren handipena egon dela. Beste 0,3 edo 0,5 gehiago jaitsiko dela espero da 2100-rako ozeanoak jatorri antropogenikoko CO gehiago hartzen badu, koralezko arrezife eta Ozeano Antarkikoak inpaktu arriskutsuenak jasoko dituzte. Aldaketa hauek azeleratuko dira CO antropogenikoa atmosferak askatu eta ozeanoak jaso ahala. Ozeanoaren kimika aldaketa, pH-a barne, gizarteak hartzen dituen emisioak murrizteko hartzen duen bidearen araberakoa izango da.
Aldaketa esanguratsuenak etorkizunean espero diren arren, NOAA-ko zientzialariek aragonitan asegabeko ur kantitate handiak Iparramerikako Ozeano Barean agertzen ari direla aurkitu zuten. Plataforma kontinentalak itsas ekosistementzako oso garrantzitusak dira, izan ere, itsas organismoen geihen bat sortu edo bizi dira bertan eta azterketa Vancouver-etik Kaliforniaren iparraldera bakarrik egin zen arren, zintzialari hauek munduko beste plataforma batzuk antzeko efektuak bizitzen egon daitezkeela diote.
Thomas Lovejoy, Munduko Bankuaren biodibertsitatearen kontseileru nagusiak, hurrengoa adierazi zuen: “hurrengo 40 urteetan ozeanon azidotasuna asko handituko da. Gaur egungo tasa azkeneko 20 milooi urteetan egon dena baino 100 aldiz azkarragoa da, horrenbestez, itsas organismoek aldaketa hauei adaptatzeko duten probabilitatea oso txikia da”. 2100-rako aldaketa biogeokimiko jarraiak ondasun eta zerbitzu ozeanikoetan eragiten badute, gizakien ongizatean ondorio esanguratsua izan dezaketela aurreikusten da, elikagaiak, enplegu eta diru-sarrerak lortzeko itsasoaren menpe daudenentzako.
Gaur egungo azidifikazio-tasak Paleozeno-Eozeno mugan egon zen negutegi efektuarekin konparatu dira (duela 55 milioi urte) ozeanoen ur-azaleko tenperatura 5-6ºC igo zirenean. Gainazaleko ekosistemetan ez zuten izugarrizko kalterik jasan, baina itsas hondoko espezie ugari desagertu ziren. Gaur egun dagoen azidotasuna horrela igotzen jarraitzen badu, azkeneko 65 milioi urteetan ikusitako maila gaindituko da eta handipen tasa Paleozeno-Eozenoan zegoen tasa bider hamar izango da. Egungo azidifikazioa antzeko aurrekaririk gabeko gertakizun geologiko bezala deskribatu da. 2010eko apirilean National Research Council-ek argitaratutako ikerketa batek “azidotasun maila inoiz ikusitako abidadurarekin igotzen ari dela” adierazen zuen. 2012-an argitaratutako Science aldizkariko dokumentu batek erregistro geologikoa aztertu zuen, gaur egungo nahiz etorkizuneko baldintzetarako analogo historiko bat aurkitzeko nahian. Ikertzaileek egungo azidifikazio tasa, azkeneko 300 milioi urteetako edozein momentuan baino azkarragoa dela ondorioztatu dute.
Realclimate blogaren klimaren zientzialarien berrikusketa batek, Royal Society-ko 2005eko informe batekoa, antzeko modu batean tasen garrantzia azpimarratu zuten, egungo azidotasun antropogenikoaren prozesuan. Idatziz:
“Ozeanoaren pH naturala zehaztuta dago CaCOitsas hondoan hondoratzeko beharrarekin, Ca eta CO sarreraren kontra, hauek harrien disoluzioa lurran gauzatzen dutelarik, prozesua meteorizazioa deitua. Prozesu honek ozeanoaren pH-a egonkortzen du, CaCO konpentsazioa deituriko mekanismo baten bidez… Kontuan hartzeko puntua hau da, mekanismo hau baino motelago atmosferako CO-ren kontzentrazioa aldatzen bada, Vostok erregistroan beti izan da horrela, ozeanoaren pH-a ez du modu garrantzitsu batean aldatuko izan ere, CaCO konpentsazioa pH.a konstante manten dezake. Egungo erregai fosilen azidifikazioa aldaketa naturalak baino askoz azkarragoa da, horrenbestez, azidotasun maila Lurrak azkeneko 800.000 urteetan ikusitako altuena izango da."
Soilik 1995-2010 artean egondako 15 urteetan azdifikotasuna %6-an igo zen Ozeano Bareko ur-azaleko 6 metrotan, Hawaii-etik Alaskara. 2012ko uztailean Jane Lubchenkco, A.E.B.-ko Adminstrazio Nazional Ozeaniko eta Atmosferikoaren nagusiak egindako adierazpenen arabera: “hasierako kalkuluek esaten zutena baino askoz azkarrago aldatzen ari dira gainazaleko urak. Egun, atmosferan dagoen CO kontzentrazioa eta etorkizunean isuriko denarekin, kezkati egoteko arrazoia da”.
2013ko ikerketa batek gaur egungo azidotasuna Lurrak bizitutako edozein krisi ebolutiboan zegoen azidotasuna bider 10 dela baieztatu zuen. 2015ean Science aldizkarian argitaratutako informe batean, 22 itsas zientzialari nabarmenek, erregai fosilen CO-rengatik, ozeanoen azidifikotasuna Iraungipen Masiboan baino azkarrago aldatzen ari dela adierazi zuten. Gobernuek gehiegizko tenperatura igoera 2 °C-tan ezartzea, isurketetan murrizketa oso txikia dela defendatzen dute eta “inpaktu dramatikoak” saihesteko baliogabeak. Ikerketaren egile nagusiak, Jean-Pierre Gattuso-k esan zuen: “aurretik egondako negoziazio klimatikoetan ozeanoa ez da kontsideratu. Gure ikerketak argumentu pisutsuak azaltzen ditu aldaketa klimatikoari buruz ONU-n emango den konferentzian (Parisen) aldaketa erradikalak egoteko”.
Ozeanoaren azidifikazioaren abiadura ozeanoen gainazalaren beroketa tasarekin erlazionatuta egon daiteke, izan ere, uraren pH-a zehazten duten oreka kimikoak tenperaturaren menpe daude. Itsasoko uraren beroketak pH-a gutxiago aldatuko luke CO-ren kontzentrazioaren igoera baino.
Ozeanoaren azidotasunean adaketak sortzea eraginak ditu bertako organismo eta habitat-etan. Ozeanoaren azidifikazioaren eragin nabarmenetariko bat oskola eta kaltzio karbonatozko plakaen (CaCO) produkzioarekin erlazionatzen da. Prozesu hau kaltzifikazio izenarekin ezagutzen da eta organismo askoren biologia eta biziraupenarentzat oso garrantzitsua da. CaCO egitura solidoak osatzen ditu, adibidez kokolitoak. Sortu ondoren egitura hauek disolbatu daitezke inguruko uretan, ozeanoko urak karbonato ioiaren (CO) kontzentrazio hadiak baditu izan ezik, hau da, asetuta badaude CO-an.
Ozeanoetara atmosferatik sartutako CO molekula asko karbono dioxido disolbatu moduan gelditzen dira, beste batzuk bikarbonatoa osatzen duten bitartean (eta azido karboniko gehiago). Honek hidrogeno ioien kontzentrazioa handitzen du, 1 erreakzioan ikusten den moduan. Bikarbonato atomo baino hidrogeno atomo gehiago sortzen dira, desoreka bat sortuz. Oreka kimikoa mantentzeko disolbatuak dauden karbonato ioi batzuk hidrogeno ioiekin erreakzionatzen dute bikabonato gehiago sortzeko. Aldi berean, honek karbonato ioien kontzentrazioa jaisten du 2 erreakzioa desorekatuz, eta CaCO egituren disolbaketa sortuz.
1 erreakzioa: <chem>HCO3- <=> CO3^2- + H+</chem>
2 erreakzioa: <chem>Ca^2+ + CO3^2- <=> CaCO3</chem>
Bikarbonatoan eta karbono dioxido disolbatuaren kontzentrazioaren handitzea, eta karbonato ioiaren kontzentrazioaren txikitzea Bjerrum-en grafikan ikus daiteke.
Itsasoko uraren asetasuna edo saturazio egoera (Ω) mineral bat hauspeatu edo disolbatzeko gaitasuna neurtzen duen neurri termodinamiko bat da, eta kaltzio karbonatorako (CaCO) hurrengo ekuazioak deskribatzen du:
Ω, minerala osatzen duten ioien kontzentrazioen (edo aktibitateen) produktua da (Ca eta CO), minerala orekan dagoeneko ioi hauen kontzentrazioen biderkaduraz (K) zatituz, hau da, minerala sortzen (hauspeatzen) edo desegiten (disolbatzen) ari ez den momentuan. Ozeanoko uran tenperaturaren, presioaren eta sakoneraren ondorioz muga horizontal natural bat sortzen da, asetasun muga deitzen dena. Muga horren gainetik Ω 1 baino handiagoa da, eta CaCO ez da hain errez hauspeatzen. Organismo kaltzifikatzaile gehienak zonalde horietan bizi dira. Sakonera honen azpitik Ω 1 baino txikiagoa da, eta CaCO disolbatu edo desagertuko da. Hala ere, bere produkzio tasa disolbatze abiadura baino altuagoa bada, hau da, desagertzen den baino azkarrago sortzen baldin bada, Ω 1 baino txikiagoa den lekuetan kaltzio karbonatoa egon daiteke. Karbonatoaren konpentsazio sakonera, produkzioa disoluzioa baino handiagoa den ozeanoko sakoneran gertatzen da.
CO kontzentrazioaren jaitsierak Ω txikitzen du, eta ondorioz CaCO-ren disolbaketa errazten du.
Kaltzio karbonatoa bi ohiko polimorfoetan sortzen da: aragonita eta kaltzita. Aragonita kaltzita baino disolbagarriagoa da, ondorioz, beti aragonitaren asetasun muga gainazaletik gertuago dago kaltzitarena baino. Honek, aragonita sortzen duten organismoek ozeanoen azidifikazio aldaketekiko sentikorragoak direla esan nahi du ere. CO maila igotzeak eta itsasoko uraren pH-a CaCO-ren saturazio maila jaisten du, eta bai kaltzita eta bai aragonitaren asetasun mugak handitzen ditu gainazaletik gertu. CaCO-ren saturazio mailaren jaitsiera, itsasoko organismoen kaltzifikazioaren txikitzearen arrazoi garrantzitsuetarikoa dela uste da.
Alde batetik azidotasunaren gorakada ozeanoan, ondorio kaltegarriak sortzen ditu; txipilu erraldoiaren tasa metabolikoen depresioa, muskuilu urdinen inmunitate erantzunaren depresioa, koralen zuripena.
Beste aldetik, espezie batzuentzat, ozeanoko azidotasun mailaren igoera onuragarria izaten da, adibidez;  "" deituriko itsasoko izarra baten hazkuntza tasa handituz edota oskolarik gabeko plankton espezieak ozeano alteratuetan garatzeko aukera.
Badago txosten bat “Resumen de acidificación de los océanos para los responsables políticos 2013” deiturikoa zeina gaizaren azterketaren emaitzak eta azidifikazioaren eragin posibleak deskribatzen dituena.
Nahiz eta ozeanoen CO₂-aren absortzioa, gizakiok sortutako CO₂ emisioak kontrolatzera laguntzen duen, uste da ph-an eragindako jeitsiera erresultantea organismo kaltzifikatzaileei bereziki kaltetuko diela. Organismo hauek autotrofoetatik heterotrofoetarako elika katea hartzen dute, hauen adibide batzuk; kokolitoforoak, koralak, foraminiferoak, ekinodermoak, krustazeoak eta moluskuak. Lehenago azaltzen den bezala, ozeanoaren baldintza arruntetan Kaltzita eta Aragonita uraren gainazalean egonkorrak dira, karbonato ioia kontzentrazio oso saturatuetan aurkitzen baita. Alabaina, ozeanoaren ph-a jeisten doan heinean, Karbonato ioi gehiago behar dira baldintza normaletara itzultzeko. Karbonato ioien kontzentrazioa asetzen bada, hau da, ura karbonato ioi guztiekin bukatu badu eta horrez gain carbonato ioi gehiago behar baditu, kaltzio karbonatoz egindako estrukturak disolbagarriak bilakatzen dira. Beraz, kaltzifikazio tasan aldaketarik egon ez arren, material Kalkareoaren (kaltzio karbonatoan oso aberatsa den materiala) disoluzio abiadura handitzen da.
2008-an Ipar Atlantikoko sedimentoko baten nukleoko azterketa egin eta gero, ondorioztatu zen kokolitoforoen espezieen konposizioa aldaketarik gabe mantendu den arren (1780-2004 industriako periodoaren bitartean), kokolitoen kaltzifikazioa %40 batean handitu egin da denbora tarte berberan.
2010-ean Stony Brook unibertsitateak egindako ikerketa baten arabera, nahiz eta gune batzuk lehertutak egon eta beste batzuk zaharberrituak izan, ozeanoen azidifikazioaren eraginez baliteke ezinezkoa izatea itsaskien aurreko populazio asko berreskuratzea. Ozeanoen kaltzifikazioaren ondorioak oraindik ezezagunak izatea arren, espezie kaltzifikatzaile askotan eragin negatiboak izatea gertagarria da.
"Brittlestar" epelen (itsas-izar arruntaren familiako espezie bat) larba batzuekin esperimentuak egitean honako erantzunak lortu dira: hauek ohituta dauden ur ph-tik, 0,2-0,4 txikitutako ph-a duten uretan jartzean, ikusi da guztien %0,1-a zortzi egun pasata biziraun zutela. Baita ere pentsatzen da, kokolitoforoen beherapen bat kliman efektu sekundarioak suerta ditzakela, efektu hoiek berotze globalean eragin negatiboa dute, izan ere Lur planetako albedo-aren jeitsiera ematen da hodei ozeanikoen estalduraretan eragindako efektuen ondorioz. Beraz, Lurreko itsas-ekosistema guztiak azidifikazio aldaketetara irekita daude eta horietako batzuk aldaketa biogeokimikoetara ere.
Koralen barneko konpartimenduetan dagoen fluidoa, zeina haien exoeskeletoa hazteko ezinbestekoa dena, oso garrantzitsua da kaltzifikazioaren handipenerako. Itsasoko uraren aragonitako saturazio tasa ingurune-mailetan aurkitzen denean, koralen aragonitazko kristalak azkar haziko dira haien barne konpartimenduetan, beraz haien exoeskeletoa ere azkar haziko da. Beste aldetik, itsasoko uraren aragonitako tasa maila anbientalarena baino txikiagoa bada, koralak lan handiagoa egin behar dute barne konpartimenduetako oreka egokia mantentzeko. Hori gertatzen denean, aragonitazko kristalen hazkuntza prozesua moteltzen da eta horren ondorioz exoeskeletoaren hazkuntza abiadura ere jeitsiko da. Uretan dagoen aragonita kantitatearen arabera, koralak hazteari utzten ahal diote aragonitaren maila oso baxua delako barne konpartimendura ponpeatzeko. Eta koralak beraien kristalak egiten baino azkarrago disolbatuko dira okerrenetako kasuan.
2018-ko urtarrilean Woods Hole Oceanographic Institution egindako ikerketa baten arabera, koralen hazkuntza ur azidifikatuetan eraginda ikusten da, batez ere koralek exoeskeleto dentsoak egiteko gaitasun jeitsieran, exoeskeletoaren hedapen linealean erasan ordez. Eredu klimatiko globalak erabilita, ikusten da koral espezie batzuen dentsitatea %20-ean jeistea posiblea dela mende honen amaieraren inguruan.
In situ esperimentu batek Koraletako barrera erraldoiaren 400 m2-etako adabaki batean CO2 -aren maila itsasoetako uretan jaisteko (ph maila igotzeko) (industria aurretik zegoen baloretik hurbil uzteko asmoz) Kaltzifikazio netoaren %7-ko handipena adierazi zuen. Antzeko in situ esperimentu bat egin ondoren, kasu honetan itsasoetako uretan dagoen CO2-aren maila igotzeko (ph-a jaisteko), ikusi zen kaltzifikazio netoaren %34-an beherakada egin zuela.
Ozeanoaren azidifikazioa, kaltzifikazioa mantentzeko organismo batzuk behartzen ditu haien puntu produktiboen kanpoko errekursoak uzteko (hazkuntza adibidez).
Hainbat lekutan detektatu da, karbono dioxidoa itsas hondotik burbuila moduan igotzen dela, eta zonalde batzuen ph-a eta itsasoetako ur kimikaren beste hainbat aspektu aldatzen dituela. CO2 filtrazio hauei buruzko azterketak, organismo ezberdinen hainbat erantzun dokumentatu dituzte. Koral espezie batzuk sentsibilitate handia dute azidifikazioaren aurrean, horregatik koralezko uharri komunitateak, zeintzuk CO2 filtrazioen gertu daudenak, interes berezikoak dira. Papua Guinea Berrian-n CO2 filtrazioak eragindako ph jeitsierak erlazionatuta dago koralen espezieen dibertsitatearen jaitsierarekin. Hala ere,  Palau-en CO2 filtrazioak ez dira koralen espezie dibertsitatearen jaitsierarekin erlazionatzen, nahiz eta koralen eskeletoen erosioa askoz handiagoa den ph baxuko zonaldeetan.
Kaltzifikazioan aldaketak jasateaz aparte, organismoak hainbat efektu gehiago pairatzen dituzte; haien janarietan izandako inpaktu negatiboen bidez edota zuzenean fisiologian eta ugalketan kaltetzen dituzten efektuak. Adibidez, CO2-kontzentrazio maila altuek, CO2-z induzitutako azidifikazioa eragin dezakete gorputzen fluidoetan, fenomeno honi hiperkapnia deritzo. Gainera, uste da ozeanoko uraren azidotasuna handitzeak hainbat eragin zuzen dakar. Adibidez, ikusi da uraren azidotasun mailaren handiera, txipilu erraldoien tasa metabolikoak murrizten dituela; muskuilu urdinen erantzun inmunologikoa deprimitzen du; eta  pailazo arrain gaztearen usain ezberdinen detekzioa kaltetzen du eta modu horretan zailago egiten zaio predatzaileen usainak ezberdintzea edota haien soinuak detektatzea. Seguruenik, ozeanoaren azidifikazioa uraren propietate akustikoak aldatu dezaketela horren arrazoi nagusia izango da. Azidotasunaren eraginez, soinuak gehiago hedatzen dira eta ozeano osoaren soinuak anplifikatzen ditu. Propietate aldaketa honek, ekolokalizaziorako edota komunikaziorako soinua erabiltzen duten animaliei bereziki eragiten die.
Froga bat eginez, ikusi zen ozeano Atlantikoko longfin txipiluaren arrautzak, ur azidifikatuan (ph maila baxuagoko uran) denbora gehiago behar izan zutela eklosionatzeko, eta jaioberriko txipiluen estatolitoak txikiagoak eta desitxuratuagoak. Ph baxuena, CO2 kantitate arrunta baino 20-30 aldiz handiagoarekin simulatu zen. Hala eta guztiz ere, kaltzifikazio fenomenoarekin bezala, horain arte ez dago prozesu hauen ulermen totala organismoeran edota itsasoko ekosistemetan.
Beste efektu posiblea, itsasaldi gorrien gertaeren igoera da. Honen ondorioz, toxinen (azido domoikoa, brebetoxina, saxitoxina) metaketa errazten da itsasoko organismo txikietan (antxoak, itsaskiak…). Horren ondorioz, itsaski amnesikoek sortutako pozoidura, itsaski neurotoxikoak sortutako pozoidura eta itsaski paralitika sortutako intoxikazio kasuak nabarmen handitzen dira gizakion artean.
Ozeanoetan CO2 kontzentrazio handiaren inplikazioen informazioa biltzen da. Ikerketa Pila bat demostratzen dute ozeanoaren azidifikazioaren, ozeanoaren tenperatura igoeraren (zeina CO2 eta beste hainbat berotegi efektuko gasen emisioz gauzatuta dagoena) , efektu konbinatu bat duela itsasoko bizitzan eta ozeanoaren ingurumenean. Honek, beste edozein efektu baino eragin larriagoa sortzen du, izan ere, ozeanoaren berotzea ozeanoko uraren desoxigenizazioa handiagotzen du. Uraren desoxigenizazioa faktore estresagarria da itsasoko organismoetarako, izan ere haien elikadura, arnasketa... zailtzen du (ozeanoaren geruzapena handitzen da dentsitate eta disolbagarritasun efektuen bidez, uretako elikagaiak murriztuz demanda metabolikoa handitzen den batera)
Metaanalisiak ozeanoaren desoxigenizazioaren, berotzaren eta azidifikazioaren efektu kaltegarrien magnitudea eta direkzioa kuantifikatu egin dute. Metaanalisi hauek ikerketa mesokosmotikoen bidez frogatuak izan dira zeintzuk simulatu zuten faktore estresagarri eta efektu katastrofiko bat aurkitu zuten itsasoko elika-katean.
Pentsatzen da, sedimentu karbonatatuen ehorzketaren txikiagotzea hainbat mendetan zehar, eta ez hori bakarrik, gaur egun existitzen diren sedimentu karbonatatuen disoluzioa, ozeanoaren azidifikazioaren ondorioetako bat izango dela. Honek, ozeanoaren alkalinitate handipena (uraren ph handipena) eragingo du. Beraz, ozeanoaren hobekuntza emango da CO2 gordailu gisa, eta baita ere klimaren aldaketa emango da CO2-a ozeanoaren atmosfera uzten duen heinean.
Azidifikazioaren eraginez, merkataritzako arrantzaren eta turismo artikoaren ekonomia eta industriaren jaitsiera. Azidifikazioa Artikoko sare trofikoen euskarriak osatzen dituzten organismo kaltzifikatzaileak kaltetzen ditu, arrantzaren sektorean arazoak eraginez.
Pteropodoak eta izar ahulak Artikoko sare trofikoen euskarriak osatzen dute eta biak oso kaltetutak ikusten dira azidifikazioaren aurrean. Pteropodoen oskolak azidifikazioaren igoeraren eraginez uretan disolbatzen dira eta izar ahulak gihar masa galtzen dute haien apendizeak birsortzen direnean. Pteropodoak haien oskolak sortu ahal izateko, aragonitaren beharra dute, zeina karbonato ioien eta disolbatutako kaltzio ioien artean sortzen dena. Pteratodoak bereziki kaltetuak ikusten dira, izan ere, itsasoetako uraren azidifikazioa, etengabe jaisten du ur superasetuaren karbonato ioien kontzentrazioa eta ioi hauek beharrezkoak dira aragonitaren osaketarako. Ozeano Artikoaren urak subsaturatuak izatera aldatzen ari dira. Gainera, izar ahularen arrautzak ozeano Artikoko ur azidifikatura ateratzen direnean egun gutxietara hil egiten dira. Azidifikazioa, ozeano Artikoko sare trofikoak arriskuan jartzen ditu bere oinarritik hasita. Ozeano artikoaren sare alimentarioak sinpletzat kontzideratzen dira, hau da, pausu gutxi daude organismo txikietatik, predatzaile handietararte. Adibidez, pteropodoak oinarrizko elementoak dira predatzaile handiagoetarako segida batentzat: handiagoa den planktona, arrainak, itsas hegalariak, baleak. Bai pteropodoak, baita itsas izarrak ere, oso oinarrizko elikagai iturriak dira eta haien eliminazioa sare trofikotik arrisku izugarria izango zen ekosistema osotako. Organismo kaltzifikatzaileetan sortutako efektuak sare trofikoen oinarrietan arrantzaguneekin akabatuko zuen. Estatu Batuetako arrantzaguneetan hartutako arrainen balioa 2007. urtean 3,8 mila milloi $-koa izan zen eta horren %73-a organismo kaltzifikatzaileetan eta haien predatzaileetan jatorria zuen. Beste hainbat organismo zuzenean kaltetuak izaten dira kaltzifikazioaren eraginez. Adibidez, itsas kaltzifikatzaileen haztearen jaitsiera (amerikako otarraina, kuatoba ozeanikoa eta bieirak) salmen eta kontsumorako itsaski aragi gutxiago dagoela esan nahai du. Karramarro gorri errealeko arrantzaleak ere arriskuan daude, izan ere, karramarro honek kaltzifikatzailea da eta karbonato ioien beharra dituzte haien oskolak osatu ahal izateko. Gainera, karramarro gorri errealen kumeak %100-ko hilkortasuna esperimentatzen dute, ur azidifikatuetan 95 egun ondoren pasata. 2006. urtean kabina gorriak uztaren mailaren erreferentzia totalaren %23-a adierazten zuen eta karramarro gorriaren populazioaren jaitsiera bat arriskuan jarri dezake karramarroaren bilketa industriarako. Baliteke, hainbat produktu eta zerbitzu ozeaniko arriskuan ikustea ozeanoaren azidifikazioaren eraginez era honek biziraupen baliabidei eragingo die 400-800 milloi pertsonetan.
Ozeanoen azidifikazioa Artikoko ekonomia turistikoa kaltetuko du eta herri indigenen bizimoduan eragina izango du. Arrantzaren industria eta kirol heiza Artikoko turismoaren adar sendo bat osatzen dute. Sare trofikoen kolapsoaren eraginez, kirol arrantzaren industria arriskuan dago, sare trofikoak arrapatzen dituzten arrainen elikagaiak direlako. Turismoaren jaitsiera, diru-sartzen beherakada eragiten du eta ekonomiak arriskuan jartzen ditu, izan ere, hauek gero eta gehiago turismoaren eskutan daude. Itsas bizitzaren jaitsiera edota desagerpena, herri indigenoen elikaduran ere eragingo du.
Panel interakademikoaren kideek, 2050-rako, gizakion CO emisio globalak 1990-ekoen erdia baino gutxirago murriztea gomendatu zuten.
2009-ko deklarazioan munduko liderrei hurrengoa eskatu zien:
CO-ren kontzentrazio atmosferikoa 450 ppm-era egonkortzeko emisioen gutxipena eskatzen zen epe motzera, etorkizun batean murriztapen esanguratsuagoak gauzatuz.
Aldaketa Globaleko Kontsultarako Kontseilu Alemaniera-k hurrengoa adierazi zuen:
Itsas organismoen kaltzifikazioaren alterazioa saihesteko eta itsas sare trofikoak aldatzearen arriskua ekiditzeko, hurrengoa bete behar da: ur azaletik gertu dauden itsas-uren pH-a ezin da 0,2 unitate jaitsi batezbesteko balore preindustralaren azpitik edozein eskualde ozeanikoan.
Ozeanoaren azidikazioarekin erlazionatutako politikaren helburu bat etorkizuneko beroketa globalaren magnitudea da. Nazio Batuen Konbentzio Esparrua Klima Aldaketa-ren kideek ( UNFCCC) beroketa 2 °C azpitik mugatzea zuten helburu, maila preindustrialarekin erlazionatuta. Helburu hau beteteko jatorri antropogenikoen CO2 emisoak jaitsi behar dira modu adierazgarri batean.
Berotze globala 2 °C-tara mugatzea ozeanoen ur-azaleko pH-a 0,16 murriztea lortuko luke maila preindustrialetatik. Honek ozeanoen ur-azaleko pH-aren murriztapen esanguratsua ekarriko luke.
2015ko irailak 25ean, USEPA-k herritarrek urte bereko ekainak 30ean eginiko eskaera deuseztatu zuen. Eskaera horretan EPA-k TSCA-n oinarrituz, CO-aren erregulazioa ezkatzen zen ozeanoen azidifikazioa arintzeko. Ezeztapenean, ozeanoen azidifikazioaren arriskuak “modu eraginkorragoan” tratatzen zirela neurri nazionaletan esan zuen EPA-k, adibidez, Ekintza Klimatiko Lehendakaritza Plana-ren bidez eta beste herrialdeekin lantzeko bide ezberdinak bilatzen zirela deforeztazioa eta emisioak murrizteko eta energia garbia eta eraginkortasun energetikoa sustatzeko.
2017-ko martxoak 28an, A.E.B Ekintza Klimatikoko Plan-etik atera zen, agindu exekutibo batengatik. Urte bereko ekainak 1ean, A.E.B Pariseko hitzarmenetik baztertuko zirela adierazi zuten eta ekainak 12an, G7-ko Aldaketa Klimatikoaren Promesatik abstenituko zirela esan zuten, hauek CO-ren emisioak murrizteko bi organismo internazional izanik.
Ingenieritza klimatikoa (tenperatura edota emisioen ondorioz pH-aren jaitsiera) ozeanoen azidifikazioari aurre egiteko erantzun posible bat izan daiteke. IAP adierazpena (2009) ingenieria klimatikoaren kontra egin zuen:Murriztapen saiakerak, hala nola sustantzia kimikoen adizioa azidifikazioaren efektuak kontrarrestatzeko, oso garestiak izan daitezke, partzialki eraginkorrak eta bakarrik eskala lokal batentzat. Gainera, itsas ingurumenarentzako kalt gehigarriak sor ditzazke ingenieria klimatikoak. Enfoke hauen bideragarritasun eta inpkatuen inguruko azterketa eskasa egon da. Teknika hauek aplikatu baino lehen, azterketa sakona egin behar da.WFBU-ren informeak (2006), Erresuma Batuko Royal Society (2009) eta A.E.B.-ko Inbestigazioko Kontseilu Nazionalak (2011) ingenieria klimatikoak sor ditzazkeen arrisku eta zailtasun posibleei buruz jakinarazi zuten.
Burdinaren ongarriketak ozeanoan fitoplanktonaren fotosintesia sustatuko luke. Fitopanktonak CO disolbatua karbohidrato eta O gasan bihurtuko luke, hauetako batzuk ozeano hondora hondoratuko ziren oxidatu aurretik. Ur handietan egindako dozena esperimentu baino gehiagok baieztatu zuten burdina gehitzeak fitoplanktonaren fotosintesia 30 aldiz handituko lukeela. Teknika hau ozeanoen azidifikazioaren arazoari aurre egiteko erantzun bat izan daitekeen arren, ozeanoen azidifikazioaren murrizpena ur-azalean gutxi habitatutako ur-hondoan azidifikazioa gehitu dezake.
Erresuma Batuko Royal Sciety-k egindako informeak (2009) eraginkortasun, eskuragarritasun, puntualtasun eta babesaren gaiak berrikusi zituen. Eskuragarritasunaren kalifikazioa “ertaina” edo “oso errentagarria izatea ez zen espero”. Beste hiru irizpideen kalifikazioak “baxua” eta “oso baxu” artean ego ziren. Adibidez, babesari zuzenduta, informeak “nahi ez diren efektu sekundarioak egoteko potentzial altua” aurkitu zuen eta fertilizazio ozeanikoa “ozeanoaren zonalde anoxikoak ugaritu ( zonalde hilak)” ditzazkeela.
Kimika berde
Kimika berdea, kimika iraunkorra bezala ere ezagututa, zientzia kimikoak eta ingenieritza kimikoak barruko arlo bat da, eta arriskutsuak izan daitezkeen sustantzien murrizketa ahalbidetzen duten produktu eta tekniken diseinuan datza. Kimikaren atal hau bere lanak teknologikoki bideratzen ditu, kutsadura ekiditeko eta ez berriztagarriak diren baliabideen kontsumoa murrizteko adibidez.
Kimika berdearen helburu batzuk, molekula berrien diseinua, material, produktu eta prozesu eraginkorragoak egitea dira. Helburu guzti hauek testuinguru askotan lantzen dira gaur egun.
Kimika berdea 1990-ren hamarkadan agertu zen zehaztapena izan zen, ikerkuntza asko burutu eta ideia asko lotu ondoren. Hala nola, ekonomia atomikoa eta katalisia. Kimika berdearen garapena Europan eta Estatu Batuetan ingurumenaren arazoak konpontzeko ikuspegi aldaketarekin batera eman zen. Izan ere, garai horretan kutsadura kimikoa asko igo zen eta baliabideen agorpena gero eta ebidentegoa zen. Teknologiaren garapenarekin batera, kutsadura murriztu eta igorpen industrialak kontrolatu eta txikitzea helburua zen.
1990-ren hamarkaden erdialdean eta bukaeran, kimika berdearen kontzeptua zabaldu zen kimika garbira eta kimika iraukorrera. Estatu Batuetan, kutsaduraren prebentziorako hainbat programa abian jarri ziren. Bestalde, Erresuma Batuan esaterako, Yorkeko Unibertsitateko ikertzaileek Green Chemistry aldizkaria argitaratzen hasi zen.
1998.urtean, Paul Anastas eta John C. Warner kimika berdearen praktika gidatzeko printzipio batzuk publikatu zituzten. 12 printzipio hauek ingurumen inpaktuak eta produkzio kimikoaren osasuna murrizteko balio dute, eta kimika berdearen teknologiaren garapenerako ikerkuntzen lehentasuna adierazten dute. Hauek dira:
Disolbatzileak kantitate handitan erabiltzen dira erreakzio kimiko askotan, sintesietan batez ere. Garbiketa edo koipeak kentzea dira hauen adibide garbiak. Arazoa da, disolbatzaile gehienak toxikoak direla edo bestela koloranteak dituztela.
Disolbatzaile berdeak aldiz, produktu berriztagarrien eratorriak dira, eta kaltegarriak ez diren produktuetan biodegradatzen dira normalean. 
Erregai fosilak ordezkatzea helburu duten erregaiak dira bioerregaiak eta horien adibide bat etanola da. Etanola, fermentazioaren bidez lortzen den biofuela da, eta belarra eta gari azaletik lor daitezke. Adapatazio prozesu baten bitartez, kotxeek etanol purua (E100) edo petroleo eta etanol arteko nahasketa bat erabil dezakete. Nahiz eta etanolaren erabilera askoz mesedegarriagoa izan ingurumenarentzat, baditu hainbat alderdi negatiboak: gasolinaren %70-ko dentsitate energetikoa du soilik, tenpatura altuetan azidoa denez korrosioa sor ditzake eta ura erakartzeko tendentzia dauka. Horregatik, gaur egun hainbat inbestigazio eramaten ari dira aurrera etanolaren erabilera optimizatzeko.
10. printzipioak esaten duenez, garrantzitsua da produktu kimikoak behin erabili eta gero ez geratzea ingurumenean eta degradatzea, hau da, biodegradagarriak izatea. Plastiko tradizionalak ez dute ezaugarri hau betetzen eta horregatik plastiko biodegradagarrien ikerkuntza indarra hartzen ari da, eta horien adibide bat, azido polilaktikoa da. Termoplastiko hau artoaren almidoiatik eta azukre kanaberatik lortzen da batez ere. 3D imprimaketaren munduan material oso erabilia da eta uraren eta karbono oxidoaren bidez errez degradatzen da. 
Teknika sintetikoak normalean bai ingurumenarentzat bai kimika berdearentzat onuragarriak dira. Esate baterako, 2005ean Kimikako Nobel Saria Yves Chauvin, Robert H. Grubbs eta Richard R. Schrock kimikariei eman zieten, ekoizpen eraginkorragoaren inguruan egindako lanengatik. 2005ean egindako ikerkuntza batek 3 aurrerapen garrantzitsu lortu zituen: karbono dioxidoa disolbatzaile berde bezala erabiltzea, oxidazio garbietan burdin peroxidoa erabiltzea eta zenbait sintesietan hidrogenoa erabiltzea.
Bestalde, bioingenieria terminoari buruz ere hitz egin beharra dago. Bioingenieria kimika berdearen helburuak lortzeko erabili den teknika bat da. Teknika honi esker genetikoki aldatuak izan diren produktuetan produktu kimiko garrantzitsuak sintetiza daitezke. Adibidez, “shikimate”-a, Tamifluaren aitzindari bat, bakterioekin erabiltzen dena.
Gainera, kimika berdearen inguruan kontzeptu berriak sartu dira, “click kimika” edo “farmazia berdea” esaterako, antzeko printzipioetan oinarrituz. 
Adibidea hau hidrazinaren ekoizpenean oinarritzen da, baina peroxidoak erabilita, gatzaren kogenerazioa ez sortzeko. Hidrazinaren ekoizpen tradizionala, Olin Raching prozesuan oinarritzen da: sodio hipokloritoa eta amoniakoa erreakzionatuz, hidrazina, sodio kloruroa eta ura lortuz. Honelakoa da erreakzioa:
NaOCl + 2 NH3 → H2N-NH2 + NaCl + H2O
Peroxido berdearen prozesuan, oxidatzaile bezela hidrogeno peroxidoa erabiltzen da, eta produktu bezala ura eta hidrazina lortuz.
2 NH3 + H2O2 → H2N-NH2 + 2 H2O
Bigarren erreakzio honek ez ditu inolako disolbatzaile auxiliarrak behar. Kasu honetan, metil-etil zetona erabiltzen hidrazina lortzea ahalbidetzen duena, interfasean ketazida eta erreakzioaren nahasketa banaduz. Honek, beste motatako disolbatzaileak ez erabiltzeko aukera ematen digu.
1,3 propanodiola, 7. printzipioaren adibide oso adierazgarri bat da. Normalean, sustantzia hau baliabide petrokimikoak erabilita lortzen da. Hala ere, lehengai berriztagarriak erabilita ere lor daiteke. Horretarako, 1,3-propaniodiola biologikoki banatzen da, genetikoki aldatuta dagoen E.coli-a erabiliz. 1,3-propanodiol hau poliester berriak egiteko erabiltzen da, bereziki alfonbrak egiteko.
2002. urtean Cargill Dowek “Greener Reaction Conditions” saria irabazi zuen, azido poliaktikoaren polimerizazioaren metodoa hobetzeagatik. Izan ere, hondakin kopurua murritztu zituen eta ekonomia atomikoa hobetu zen. Hala ere, Dowek bere proiektua bertan behera utzi izan behar zuen, laktidan oinarritutako polimeroak ez zutelako ondo funtzionatzen.  Aurrerago, polimero kristalizagarriak egin ziren, aplikazio gehiago zituztenak, arropan, elikagaien ontzietan eta mahai tresnetan esaterako.
Transesterifikazioa alkohol baten alkoxi taldearen aldaketa da. Teknika honen emaitza trans-gantzik gabeko produktuak dira. Osasunaren aldetik onura asko ekarri ditu eta bestetik, prozesu honek produktu kimiko toxikoen eta uraren erabilera murriztu egin du. Modu horretan, bigarren mailako produktuen, olio eta xahututako gantzen kantitate handiak saihestu daitezke.
Azido sukzinikoa eguneroko bizitzan erabiltzen diren produktu askotarako erabiltzen den oinarrizko materiala da, adibidez, koloranteak, lakak, perfumeak eta medikamenduak egiteko erabiltzen da eta janarian gehiagarri moduan agertzen da ere bai. Normalean azido sukzinikoa sortzeko petroliaren eratorriak erabili izan ohi dira. Hala ere, azken urteetan garatu egin dira prozesu eta teknikak azido sukzinikoa sortzeko lehengai berriztagarriak erabiliz oinarri moduan. Honek, ondorio onak ekarri ditu: gastu ekonomikoa murriztu da eta batez ere, energia gastua eta CO2 emisioak murriztu dira petrolioaren erabilerarekin konparatuta.
Kimika berdearen ikuspuntutik, laborategiko hainbat produktu kimikoen erabilera inpaktu handia sortzen dute ingurumenean. Bromuro etidioa, xilenoa, merkurioa eta formaldehidoa adibidez, inpaktu handia sortzen dute. Disolbatzaileak dira batez ere eragin handiena sortzen dutena, horregatik, gero eta disolbatzaile ekologiko gehiago erabiltzen ari dira erreakzio metodoetan eta laborategiko eskalako purifikazioetan.
Ibuprofenoaren sintesi originalak 6 etapa zituen eta bere eraginkortasuna %40 eta %60 artekoa zen soilik, horregatik, bere ekonomia atomikoa oso txikia zen. Honi aurre egiteko, 1990an sintesi teknika desberdin bat erabiltzen hasi zen. Teknika berri honek %77-ko eraginkortasuna zuen eta 2 etapa zituen bakarrik. Beraz, teknika berri honen bidez, ibuprofeno gehiago sortzen da denbora gutxiagoan eta energia gutxiago gastatu eta hondakin gutxiago sortzen dira (6 etapa ordez, 2 etapa direlako).
2007an, Europar batasunak kimika berdearekin zerikusia duen programa bat abian jarri zuen. Programa horrek, empresak derrigortzen ditu bere produktuak seguruak direla frogatzen duten datuak ematera. Produktuen arriskuen ebaluaketa ziurtatzeaz gain, erabiltzeko orduan arriskuak ekiditea du helburu eta ingurumenarentzat oso kaltegarriak diren produktu batzuk debekatzeko aukera du.
Kimiotrofo
Kimiotrofoak energia iturria molekulen oxidazioetatik lortzen duten bizidunak dira. Molekula horiek inorganikoak izan daitezke (bizidun kimiolitotrofoak) edo organikoak (kimiorganotrofoak).
Energia iturria molekula organikoa ala inorganikoa izan, bizidun kimiotrofoek euren metabolismoaren bidez hasierako energia hori energia biokimiko bihurtzen dute, ATP moduan. ATP hori izango da zelulak bere funtzioak burutu ahal izateko erabiliko duen molekula energetikoa.
Kimiotrofoak autotrofoak ala heterotrofoak izan daitezke.
Igerilekuen ur tratamendu
Igerilekuen tratamendua igerilekuetako osasuna ziurtatzen duen prozesua da. Tratamendu egokia beharrezkoa da igerilekuen ura garbi eta garraiatu ditzakeen gaixotasunetatik prebenitzeko.
Igerilekuen tratamendurako erabiltzen diren metodo batzuk ondorengo hauek dira:
Igerilekuen kutsadura igerilarien edo ingurumeneko iturrietatik etortzen da. Aire zabalean dauden igerilekuak kutsatzeko erraztasun handiagoa dute, eurien, alga esporen edo bestelako arrazoiengatik, bestalde, barrualdeko igerilekuak ingurumeneko iturriek kutsatzeko zailagoak dira.
Igerilariek kutsadura asko sortzen dute igerilekuetan, krema, listu edo kosmetikoengatik adibidez. Ikertzaile batzuek estimatu zuten igerilekuetan 30-80 ml gernu zegoela igerilari bakoitzeko. "Environmental Science & Technology" aldizkariak adierazi zuen bezala, izerdiak eta gernuak klorinarekin nahasterakoan trikloramina sortzen dute, gizakiontzat arriskutsua den substantzia.
Kutsatzaile patogenikoak oso entzunak dira igerilekuetan gaixotasun gehienak eragiten dituzten kutsatzaileak baitira. Patogeno hauek birus, bakterio, protozoo edo fungi moduan ager daitezke. Sabelekoa edo beherakoa da patogenoei loturiko gaixotasunik ohikoena. Beste gaixotasun batzuk hauekin erlazionatuak azal arazoak edo arnas infekzioak dira.
Kutsadura txikiagotu egin daiteke igerilariek higiene ona edukiz gero, esate baterako, igeri egin baino lehen eta ondoren dutxatuz, edo hesteetako nahasketak dituztenak kanpoan utziz. Hala ere, tratamendu eraginkorrak behar dira kutsatzaileak igerilekuan bertan ere kudeatzeko, izan ere, patogeno edo ez patogeno, kutsatzaileen sarrera saihestea ezinezkoa baita.
Igerileku iragazketa eta birzirkulazio sistema ondo mantentzea da kutsatzaileen aurkako oztoporik handiena iragazketa egin behar denean. Kutsatzaile iragazkaitzak azkar kentzeak desinfekzio-sistemaren gaineko inpaktua murrizten du, kloromina eratzea mugatuz eta saneamendu eraginkortasuna optimizatuz. Patogenoak hiltzeko eta aisialdirako uraren gaixotasunak saihesteko, igerileku operadoreek kloroa edo beste sanitiziorako maila egokia mantendu behar dute.Denboran zehar, udal uraren kaltzioa pilatu egiten da, igeltsunetako hormetan eta ekipamenduetan (iragazkiak, ponpak) gatz gordailuak garatuz, eta, hortaz, eraginkortasuna murrizten du. Horregatik, erregularki igerilekua guztiz hustea gomendatzen da, eta ur freskoa berritzea edo lehendik dagoen igerilekuko ura birziklatzea, alderantzizko osmosia erabiliz. Azkeneko metodologiaren abantaila uraren % 90 berrerabiltzea da. Igerileku operadoreek garbiketa eta saneamendu kimikoak ere gorde eta maneiatu behar dituzte segurtasunean.
Gaixotasunen prebentzioa uraren kalitatearen kudeaketarako lehentasuna izan behar da igerileku eta bestelako ur intsalazioen arduradunentzat. Desinfekzioa kritikoa da patogenoen aurka babesteko, eta ekipamendu kimikoen jarraipen eta mantentze sistematikoa erabiliz hobeto kudeatzen da, maila kimiko ezin hobeak bermatzeko, betiere estatuko eta tokiko araudien arabera.
Parametro kimikoen barnean desinfekzio mailak daude, araututako plagizida etiketaren arabera. Esaterako, pH-a 7,2 eta 7,8 artean gorde behar da. Giza malkoek 7,4 pH-koa dute, hau da, igerileku bat ezartzeko puntu ezin hobea. Alkalinotasuna 80-120 ppm-koa izan behar da eta kaltzioaren gogortasuna 200-400 ppm-tik gorakoa.
Desinfektatzaile kontzentrazio eraginkorra mantentzea garrantzitsua da igerilekuko erabiltzaileen segurtasuna eta osasuna bermatzeko. Desinfektatzaile kimiko hauetakoren bat erabiltzen denean, oso garrantzitsua da 7,2 eta 7,8 bitarteko pH-a mantentzea Langelier saturazioaren indizearen arabera, edo 7,8tik 8,2ra bitartekoa, Hamilton-eko indizearen arabera. pH altuak erabat murrizten du kloroaren potentzia sanitizatzailea, oxidazio-murrizketa potentzial murriztua (ORP) dela eta, pH txikiagoak ondoeza eragiten duen bitartean, batez ere begietan. Hala eta guztiz ere, Hamilton-en arabera, pH altuagoak alferrikako kloroaren kontsumoa murritz dezake, alga eta bakterioen hazkuntza saihesteko eraginkorrak izaten jarraitzen duten bitartean.
Bainuetxeen osasuna eta igerileku azpiegiturak babesten laguntzeko, ezinbestekoa da uraren kalitate faktore edo parametroen ohiko jarraipena egitea. Prozesu hau ezinbestekoa da uraren kalitatearen kudeaketarako programa ona izateko.
Igerilekuetan higiene portaera ona ere garrantzitsua da igerilekuetako eta bainuetxeetako osasun-arrisku faktoreak murrizteko. Igeriketa aurretik ureztatzea kutsatzaileen sarrera murriztu dezake eta igeriketa ondorengo ureztatzeak berriro kentzen laguntzen du. Beherakoa edo gastroenteritisarekin loturiko bestelako gaixotasunak dituzten pertsonek ez dute igerileku baten 2 astetan igeri egin behar, batez ere umeek. Aldi berean, patogenoekiko esposizioa minimizatzeko, igerilariek ura ahoan sartzea edo irenstea saihestu beharko lukete.
Ohiko halogenozko oxidatzaileak, esate baterako, kloroa eta bromoa, igerilekuetarako lehen mailako sanitizatzaileak dira, erosoak eta merkeak. Kloro konposatu askatzaileak igerilekuetan gehien eta maizen erabiltzen direnak dira. Biak halogeno taldekoak dira eta bakterio arriskutsuak eta askotariko birusak suntsitzeko gaitasuna dute. Aldi berean, azkar jarduten dute, iraunkorrak dira eta nahi ez diren kutsatzaileak oxidatzen dituzte.
Igerilekuetan aukera askoko konposatu kloratuak erabiltzen dira, baina oinarrizkoena kloro molekularra da (Cl), hala eta guztiz ere, aplikazioa nagusiki igerileku publiko komertzial handietan egiten da. Bestalde, ohiko igerilekuetan erabiltzen diren konposatu kloratu ez-organikoak sodio hipokloritoa, lixiba likidoa edo lixiba, kaltzio hipokloritoa eta litio hipokloritoa dira. Kloroak eguzkitan bere eraginkortasuna galtzen du, hori dela eta, bere erabilgarritasuna eta egonkortasuna kanpoko doikuntzetan zabaltzeko azido zianurikoa gehitzen diote osagarri gisa.
Kloroak urearekin edo nitrogeno hondakinak dituzten konposatuekin erreakzionatzen dutenean kloramina sortaraz dezake. Kloramina sortzen da kloro kopuru nahikoa erabiltzen ez denean. Kloramina da igerilekuetan usain txarra sortaratzen duena. Kloramina kentzeko modurik ohikoena kloro ez-organiko dosi altuarekin nahastea da ("hunkigarri" deritzona), 10 ppm kloroa emateko nahikoa izanik. Honako hau maiz egiteak igerilekuan usain txarrak desagerrarazten laguntzen du. Kloramina eta beste konposatu lurrunkorren maila uretan murritz daiteke kutsatzaileek sortzen dituzten konposatuak gutxituz, esate baterako, urea, kreatinina eta aminoazidoak.
Bestalde, presio ertaineko UV teknologia bigarren mailako desinfektatzaile moduan erabiltzen da kloroarekiko toleranteak diren patogenoei aurre egiteko. Horretaz aparte, kloraminaren maila kontrolatzeko ere erabiltzen da, usaina eta narritadura gutxitu ahal izateko.
Kobre ioi sistemak tentsio baxuko korronte bat erabiltzen du igerilekuan kobrezko ioiak askatzeko. Metodo hau askotan erabiltzen da, izan ere, ez baitu kloroak eragiten dituen albo efekturik, eta kobrea mikroorganismoen biozida oso ona baita. Honek estresa eragiten du algen zeluletako hormetan, hauei likidoak eta gasak hartzeko zailtasunak eraginez eta hauen ugaltzeko gaitasuna oztopatuz. Bestalde, bakterioen barruan metatzen da hauen fotosintesia blokeatuz.
Igerileku pribatuetan, ura filtratzeko baliabide ezberdinak daude. Hala nola:
Ur ponpa elektrikoak igerilekuetako ura birbanatzeko baliabide nagusia dira. Ura iragazki batean zehar bultzatzen da eta gero, berriz ere, igerilekura. Hala ere, normalean ez da nahikoa izaten igerilekua guztiz esterilizatzeko. Igerileku publikoetan erabiltzen diren ur ponpak, orokorrean, etengabe aritzen dira lanean. Bizitegi-igerilekuetan, berriz, egunean 4 orduz neguan eta 24 orduz udan. Elektrizitate kostuak oso handiak ez izateko, ur ponpak tenporizadore baten bidez kontrolaturik daude eta 6-12 orduko tarteetan lan egiten dute. Ponpa gehienek sare bat daramate, hosto edo ileen ondoriozko kutsadura ekiditeko.
Harea
Orokorrean, hare-iragazkia ur ponparen ostean jartzen da. Iragazkiaren barruan harea aurki dezakegu, eta, honek 10 mikrometro baino gutxiagoko partikulak iragaziko ditu ur arretik. Iragazki hauek periodikoki garbituz doaz, ura oztopatzen duten eta presioa handitzen duten kutsatzaileak pilatzen baitira. Garbiketa egin behar denean, seinalea ematen duen marra gorri bat du alboan. Hareazko iragazkiek 5-7 urte irauten dute haren barruko harea erabilgarria izateari utzi arte. Hau ez da hare-iragazki mota bakarra, baina bai eraginkorrena eta ohikoena.  
Lur diatomeoa                                                                                                                                                                                         Iragazki batzuek lur diatomeoa erabiltzen dute kutsatzaileak uretik kanporatzeko. Oso eraginkorrak dira, 1 mikrometroko partikulak iragaz baititzakete; dena dela, herrialde batzuetan debekaturik daude, izan ere, periodikoki hustu egin behar baitira eta estoldara bota, eta horrek arazoak sortzen ditu estolda-sisteman.    
Kartutxo iragazkiak
Beste iragazki mota bat paperaren antzeko kartutxoak dira. Unitate hauek katea daitezke eta, horren bidez, ia edozein tamainatako igerilekuak esterilizatzeko balio dute.
Ur garbitzaile automatikoak
Gailu hauek xurgatzaileek bezala lan egiten dute, hare-iragazki batek egin ezin duena. Azken finean, ura esterilizatzeko metodo gehigarri bat da. Garbitzaile hauek, igerilekuko iragazketa eta ponpa sistematik kanpo jarduten dute. Energia iturri bat dute igerilekutik 3 m-tara eta bi motore dituzte: batek ura xurgatu, iragazi (xurgagailu barruko filtroan) eta abiadura berean kanporatzen du; eta besteak xurgatzailea mugitzea ahalbidetzen du. Aparatuaren aurrean eta atzean bi erratz daude, igerilekuko hondotik eta paretetatik (batzuetan, baita eskaileretatik ere) hondakinak erauzteko. Azken hauek xurgagailu barneko filtrora bidaltzen dituzte partikulak.
Diluzio kontsekutiboa
Ur fresko, kloratu eta filtratu baten korronte konstante bat da, honen bidez igerilekuak etengabe ur berri eta garbia izatea espero da. Dena dela, hau ezinezkoa da, uretan etengabe kutsatzaileak sartzen baitira.
Igerilekuko ura paretan dagoen irekidura laukizuzen batetik erauzten da, eta azken hau igerilekuko paretetan dagoen aparatu batera konektaturik dago. Ur ponpa konektaturik egotekotan, ura igerilekutik atera egiten da banda batzuen gaineko presa batera, horren bidez, hostoak, intsektuak edota beste kutsatzaile asko erortzen dira ondoren ken daitekeen sare batera.
Badaude uraren gainazalean flotatuz lan egiten duten skimmerrak; hauen abantaila da berdin duela uraren maila dena delakoa izan arren, lana egiten jarrai dezaketela. Edonola ere, iragazki bat edo hostoentzako sare bat izan beharko lukete beti, baita ponpa bat ere butxadurak ekiditeko.
Uraren birbanaketarako sisteman erabiltzen den beste tresna mota bat berogailua da. Bero ponpak, gas naturala edo propanozko gasezko berogailuak, berogailu elektrikoak edota bestelakoak izan daitezke. Dena dela, ura berriro igerilekura iritsi baino lehen beste aparatu asko aurki daitezke (oxidazio/ionizazio sistemak, mikrobioen aurkako desinfekzioak ultra-bioleta argiaren bitartez...).
2016 urteko olimpiadetan gertakizun xelebre bat gertatu zen, igerilekuetako urak kolore berdea hartu zuen. Honen arrazoirik logikoena hau litzateke: ur oxigenatuaren isurketa bat egon zen, kloroaren efektua neutralizatu zuena. Honen ondorioz, zenbait algen hazkuntza eragin zuen (kolore berdearen arrazoia). Honekin batera, monitorizazio elektronikoaren sistemak akats bat izan zuen, ez baitzuen produktu kimikoaren gabezia detektatu. Egoera hori konpontzeko, antolatzaileek erabaki zuten uretako produktuen kantitatea orekatzea eta algen dentsitatea handitzen saiatu ziren, garbiketa erosoagoa eta eraginkorragoa izan zedin.
2008 urtean, Espainian beste gertakari bat egon zen udal igerileku batean. Kloroa da igerilekuetako osagairik nabarmenena, eta bi modutara gehitu ohi zaio urari: pastilla moduan (beste osagai batzuk dituelarik) edo gas berde moduan (bere ohiko egoera), pixkanaka uretan disolbatuz. Azken hau da sistema eraginkorrena, baina kloro bonbonaren kokapen okerra edo konposatuen nahastean akatsak egotearen ondorioz, kloro gasezko hodei kutsagarri baten sorrera eragin dezake eta inguruan dauden pertsonak kutsatu. Hauxe bera gertatu zen Madrilen hasieran aipatutako urtean. Istripuaren arduradunak honela definitu zuen: "“una reacción química que lo flipas”".
Akazia hiruarantza
Akazia hiruarantza edo gleditsia hiruarantza ("Gleditsia triacanthos") Gleditsia generoko zuhaitz kaduzifolioa da. Azkar hazten da eta 40 urtetan 20-30 metro garai izan daiteke. Jatorriz Ipar Amerika erdialdekoa (Hego Dakotatik New Orleans eta Texasera), munduko beste eskualde batzuetan inbaditzaile bilakatu da. Hala ere, sasiakazia eta japoniar sofora bezala, askotan erabiltzen da apaingarri.
"Gleditsia triacanthos" zuhaitza 20-30 metro luze izan daiteke, hazkuntza lasterrekoa baina bizitza labur samarrekoa, gehienez 120 urte bizi baita. Ekaitza bada adar handiak galtzeko erraztasuna du.
Hostoak elkartuak dira, eta hauen hostoxkak 1,5-2,5 cm luze eta berde argiak. Udazkenean hori bihurtzen dira. Berandu samar hostatzen dira udaberrian, baina sasiakazia ("Robinia pseudoacacia") baino lehenxeago.
Osageen laranjondo
Osageen laranjondoa ("Maclura pomifera") Moraceae familiako zuhaitz kaduzifolioa da. Hegoaldeko Ipar Amerikan jatorria duen espezie hau apaingarri moduan erabili dute.
Araucaria araucana
Araucaria araucana araukaria generoko hostoiraunkorreko zuhaitza da. Txilekoa da, enbor zuzena du eta altueran 40 bat metro izan ditzake, haziak jateko onak dira. Maputxeen kulturan ikurra den espezie hau apaingarri moduan erabili dute.
Araucaria heterophylla
Araucaria heterophylla araukaria generoko hostoiraunkorreko zuhaitza da. Zuhaitz mota hau oso altuera handia har dezake eta apaingarri gisa erabiltzen da. Norfolk uhartean endemikoa, Royal Navyk bere enborrak masta moduan erabili zituen.
Araucaria bidwillii
Araucaria bidwillii araukaria generoko hostoiraunkorreko zuhaitza da. Australiakoa da, eta bertan "bunga bunga" izena ematen diote, hosto etzanak ditu eta honen haziak jangarriak dira. 50 metroko altuera ere izan dezake.
Biozida
Biozidak izaki bizidunak hil, neutralizatu edo akabatzeko erabiltzen diren substantziak dira. Mikroorganismoak ere biozidak izan daitezke. Bioziden aplikazioa oso hedatuta dago hainbat arlotan: nekazaritzan, medikuntzan, janarien industrian, etab.
Biozida mota asko daude: herbizidak, intsektizidak, fungizidak, bakterizidak, etab, erasotzen duten bizidunen arabera. Jardueraren arabera desinfektagarriak, kontserbagarriak, plagizidak..., besteak beste, izan daitezke.
Biozida on batek ezaugarri batzuk eduki behar ditu:
Haien egituraren arabera, biozidak fisikoak, kimikoak edo biologikoak dira. Biozida fisikoen artean erradiazioak eta tenperatura altuak daude. Kimikoen artean substantzia asko: kloro dioxidoa (ClO), ozonoa, isotiazolinak, kloraminak…… Biologikoen artean lisozima bezalako entzimak edo mikrobio espezifiko batzuk (biointsektizidetan erabiltzen direnak, adibidez).
Europar Batasunean bioziden erabilera 1998-02-16ko 98/8/CE arautegiak erregulatzen du, 2012an aldaketa batzuk jaso zituena (Arautegia 528/2012)
Kloramina
Kloramina amoniakoaren hidrogeno-atomoak kloro-atomoz ordezkatuz sortzen diren hiru deribatuetako bakoitza da. Monokloramina (NHCl), dikloramina (NHCl) eta nitrogeno trikloruroa (NCl) dira. Ura kloroz edo hipokloritoz tratatzen denean eratzen dira, uraren, amoniakoaren eta azido hipokloroso-aren arteko erreakzioaren bidez. Normalean desinfektante moduan erabiltzen dute klorazioan.
San Glorio mendatea
San Glorio mendatea () Kantauriar mendikateko mendatea da. Itsas mailatik 1.609 metroko garaieran dago.  N-621  errepideak zeharkatua, Leóngo probintziako Boca de Huérgano eta Kantabriako Potes udalerrien artean dago.
Oso fauna aberatsa du, izan ere, bertan Espainian arriskuan dauden hartz arrearen eta basoilarraren espezimenak daude.
Kapitalaren batez besteko kostu ponderatu
Kapitalaren batez besteko kostu haztatuaren (KBKH) eginbehar nagusia, iturri ezberdinen bidez lortutako finantzaketaren batez besteko kostu bat lortzea da.
KBKH kalkulatzeko finantza-merkatuko informazio objektiboa erabiltzen da. Hala ere, kapitalaren batez besteko kostu haztatua arriskuari egokitutako eguneratze-tasa moduan erabiltzeko bi baldintza batera bete behar dira:
a) Inbertsio-proiektuak ez du enpresaren egitura finantzarioa (arrisku finantzarioa) aldatu behar.
b) Inbertsio-proiektuak ez du enpresaren arrisku ekonomikoa aldatu behar, hau da, inbertsio proiektuaren arrisku erlatiboak zero izan behar du.
KBKH honela kalkulatzen da: "𝑠 = ∑𝑥𝑖 × 𝑘𝑖"
Non: "xi:" i baliabide finantzarioaren proportzioa edo ponderazioa. "ki:" i baliabide finantzarioaren kostua.
Gehienez, oro har hiru baliabide erabiliko dira: Kapital soziala edo baliabide propioak, jesapena eta epe luzeko mailegua, hau da, epe luzeko izaera duten baliabideak.
Intoxikazio
Intoxikazioa substantzia toxiko edo psikoaktibo batek ahoz edo beste bide batetik gorputzean kantitate toxikoan sartuz gero eragindako nahasmendu mental organikoa da. Inhalazio, ingestio, larruazal-kontaktu edo odolaren bidez intoxikatu edo pozoitu gaitezke.
Baso-muga
Baso-muga, edo hobeki zuhaitz-muga, lerro irudikatu bat da, non zuhaitzak sor daitezkeen azken muga markatzen duen. Muga horretatik haratago ekologia baldintzek (tenperatura hotzak, airearen presioa, hezetasun gabezia, lurraren baldintzak) ez dute zuhaitzen presentzia ahalbideratzen. Hortaz, habitat baten muga ere bada.
Basoaren azken muga horretan, latitude eta klimatologiaren arabera, zuhaitzak sortzeko azken ingurua markatzen da, desberdina den tokien arabera. Basoentzako latitude garaiena lurralde zirkunpolarretan aurkituko dugu. Baso-mugetan sarritan zuhaitzen garapena kaxkarra izan daiteke eta azkenak, mugatik gertu daudenak, txikiak eta okerrak izan daitezke. Baldintza horiek haizearen ondorioz bada "krummholz" formazioa deritzogu (alemanez "krumm" “okertua”, “bihurria” eta "Holz", “zura”: "krummholz", «zur okerra» edo “zur bihurritua”).
Baso-muga, izadian ohikoa den moduan, eskala handian hobeto definitzen da hurbiletik baino, ez baita hain muga garbia, igarotze gradual bat baizik: zuhaitzak gero-eta txikiagoak eta sakabanatuak dira eta, azkenean, desagertzen dira.
Hauek dira baso-muga arktikoan eta alpetarrean ager daitezkeen zuhaitz batzuk (batez ere koniferoak dira:
Baso-muga alpetarra tokian-tokiko aldagai askoren menpe dago: aspektu geografikoak, klimatologia, polo geografikoaren gertutasuna... Zenbait tokitan, bestetik, inguru tropikalak eta uharteak, espezie alpetarrak ezin dira heldu eta horrek baso-lerro baxuagoak eman ditzake.
Hemen aurkezten den zerrenda gutxi gorabeherakoa da:
Hemen ere tokian-tokiko aldagaiek garrantzi handia dute. Hona hemen baso-muga tipiko batzuk:
Las Kerguelen uharteak, San Pablo uhartea, Hegoaldeko Georgiak eta Antartika inguruko beste uharteek haize iraunkorrak jasatzen dituzte eta bazterreko klimak; uharte horietan ez ditugu bertako zuhaitz-espezieak aurkitzen nahiz eta egiten duen euriaren ondorioz, baso epela izateko aukera izango lituzkete. Baina baldintzak ez dira egokiak eta horrek ez du Artartikaren baso-mugarekin lotura.
Natura erreserba
Natura erreserba edo erreserba ekologikoa ekosistema, komunitate edo osagai biologiko berezi, ahul edo garrantzitsua izanik, nahiz eta gizakiak erabili, babespen neurriak dituen ingurua da. Modu batez, gizakiaren erabilera eta babespena lotzen dira, aldi berean ikerketarako eta heziketarako erabiliz. Normalean ez dute tamainu handia izaten. Herrialdez herrialde kontzeptuak balio legal desberdinak ditu.
Sutxakur
Sutxakurra, argi-txakurra edo arima-argia, (latinez "ignis fatuus)" animalia edo substantzia begetalak usteltzean askatzen diren materia batzuen su hartzean (fosforoa eta metanoa nagusiki) datzan fenomeno bat da, airean edo ur azalean sugar txikiak erretzen ikus daitezkeelarik, bereziki toki zingiratsuetan eta hilerrietan. Gauez edo iluntzean ikus daitezke eta argi zurbilak izan ohi dira. Kondaira askoren iturri dira.
Besteak beste, Berri Txarrak taldearen "Denbora da Poligrafo Bakarra" disko hirukoitzeko diskoetako baten izenean ageri da termino hau (Sutxakurrak).
Azukre-beterraba
Azukre-erremolatxa edo azukre-beterraba (" Beta vulgaris subsp. vulgaris") barazki gisa landatzen den biurteko landare belarkara da. Hosto handiak dauzka. "Beta vulgaris" espeziearen barietate bat da, zerba bezala.
Sakarosa kontzentrazio handia duenez, merkataritzarako (azukrea lortzeko) ekoizten dute. Marggrafek aurkitu zuen 1747an erremolatxaren sakarosa, eta ordutik hona asko zabaldu da azukrea erremolatxatik ateratzea. Errusian, Frantzian, Alemanian, Polonian, Italian eta Estatu Batuetan lantzen da batez ere.
Achiltibuie
Achiltibuie, , Eskoziako herri bat da, Highland eskualdeko Ross eta Cromarty barrutian.
Balioespen-irizpide
Balorazioa, urteko kontuak osatzen dituzten elementu bakoitzari diru balio bat izendatzeko prozesua da.
Prozesu hori aurrera eramateko, Kontabilitate Plan Orokorrak, hurrengo balioztapen-irizpideak hartuko ditu kontuan:
Kostu historikoa aktiboko eta pasiboko elementuak baloratzeko erabiltzen den irizpidea da.
Aktiboko elementuen kasuan, eskuratze-prezioa (erositako ondasunen kasuan) edo produkzio-kostua da. Eskuratze-prezioa, erosketa-prezioa gehi aktibo hori eskuragarri izan arte sortutako kostuen batura da. Produkzio-kostuan aldiz hainbat gauza hartzen dira kontutan:  enpresak ekoitzitako elementuen (lehengaiak eta bestelako material kontsumigarriak) kostuak, aktiboari leporatu ahal zaizkion produkzio faktoreak eta aktiboarekin zeharka lotutako produkzio-kostuei dagokien zatia.
Pasiboko zorren kasuan, kostu historikoa, zorra kitatzeko ordaindu beharrekoa zenbatekoa da. Normalean, enpresak jasoko lukeen zenbateko garbia baina handiagoa dena.
Arrazoizko balioa, aktibo bat salduz eskura daitekeen zenbatekoa edo pasibo bat kitatzeko eman beharreko zenbateko bezala definitu daiteke. Betiere, alderdi interesatuak behar bezala informatu eta elkarrekiko independenteen artean egindako eragiketa bat izan beharko da merkatu aktibo batean kotizatutako prezioa erreferentzia gisa hartuta.
Merkatu aktibo kontsideratzeko, honako baldintzak bete behar ditu:
a)Elkartrukatzen diren ondasunak edo zerbitzuak homogeneoak izatea
b) Ondasun edo zerbitzu jakin batentzat erosleak edo saltzaileak ia edozein unetan aurkitu ahal izatea
c) Prezioak ezagunak eta publikoarentzat erraz ezagutzeko modukoak izatea.
Merkatu aktiborik ez balego, balorazio teknikak erabiliko dira elementu bakoitzaren arrazoizko balioa kalkulatzeko. Teknika hauek koherenteak izan beharko dira merkatuan prezioak ezartzeko onartzen eta erabiltzen diren metodologiekin. Merkatuan, prezio-estimazio errealistagoak egiten dituela erakusten duen balorazio-teknikaren bat balego, berau erabili beharko litzateke.
Erakundeen arduretako bat izango da, balorazio teknika hauen efektibotasuna periodikoki ebaluatzea.
Aktibo batentzat transakzio konparagarririk ez badago merkatuan, arrazoizko balioa fidagarritasunez zenbatetsi ahal izango da, baldin eta arrazoizko balioaren estimazioen aldakortasun-barrutia txikia bada edo barruti horretako estimazio bakoitzaren probabilitatea arrazoiz ebaluatu eta arrazoizko balioa zenbatesteko erabil badaiteke.
Arrazoizko balioa kalkulatzerakoan, elementurik balego fidagarritasunez baloratu ezin daitekeena edo ez merkatu-balioari erreferentzia eginez baloratu ezin daitekeena eta ez aurretik aipatutako balorazioa teknikak ezberdinak aplikatuta, kasuak kasu, kostu amortizatuaren bidez baloratuko dira edota eskuratze- edo produkzio-kostua oinarri hartuta eta balioa egokitzeko kendu beharreko partidak kenduta. Kasu hau ematen denean, memorian aipatu eta justifikatu beharko da zergatik egin den horrela.
Balio bihurgarri garbia, erakundeak negozioaren egunerokotasunean aktibo hori merkatuan transferitu ezkero lortuko lukeen balioa da.
Negozioaren egunerokotasunean, aktibo batengandik hartu daitekeen edo pasibo batengandik ordaindu daitekeen diru-fluxuen balioa da.
Erabilera-balioa, etorkizunean, aktibo bat negozioaren egunerokotasunean erabili, transferitu edo determinatzetik espero diren diru-fluxuen balio eguneratua da. Hau da, aktiboak une jakin batean duen egoeratik abiatuta eta diru-fluxuak arriskurik gabeko merkatuko interes tasan eguneratua.
Kontuan izan behar da, arrunki diru-fluxuen banaketa ziurgabetasunari lotua dagoela eta beraz, diru fluxuen estimazio (baloratutako aktiboaren likidezia-maila aintzat hartu behar da besteak beste) bakoitzari probabilitate bat esleituta kalkulatu behar izaten dela.
Salmenta kostuak, aktibo baten salmentari inputatu ahal zaizkion kostu gehigarriak dira. Hau da, erakundeak aktibo hori saltzeko erabakia hartuko ez balu egingo ez liratekeenen kostuak. Gastu finantzarioak eta mozkinen gaineko zergak ez ezik, aktiboaren jabetza transferitzeko egin beharreko gastuak eta salmenta-komisioak kontuan izan behar dira
Kostu amortizatua kalkulatzeko, aktibo edo pasibo baten hasierako balorazioan ezarri zaion zenbatekoari, printzipaletik itzulitako zatia kendu eta kasuak kasu, 11 muga-eguneko errenboltso-balioaren arteko diferentziatik galdu irabazien kontura egotzitako zatia gehitu edo kenduko zaio. Aktibo finantzarioen kasuan, narriaduragatik kontabilizatutako balio gutxitze bakoitza kenduko zaio.
Interes-tasa efektiboa, kontratuan ezarritako baldintzak kontuan izanik eta etorkizuneko kreditu-arriskuengatik egon daitezkeen galerak kontuan hartu gabe, finantza-tresna baten liburu-balioa eta tresna horren bizitzan zehar espero diren estimatutako diru-fluxuen balioa berdintzen dituen eguneratze-tasa da.
Transakzio kostuak, aktibo finantzario bat erosi edo transferitzeari edota pasibo finantzario bat hartu edo transferitzeari inputatu ahal zaizkien gastu gehigarriak izango lirateke. Gastu gehigarritzat hartzen dira, agente aholkulari eta bitartekariei ordaindutako zerbitzu eta komisioak. Ez dira aintzat hartuko transakzioaren gaineko zergak, gastu finantzarioak, mantentze-kostuak eta barneko administrazio-kostuak.
Kontabilitate-balioa edo liburu-balioa, enpresa baten balantzean aktibo edo pasibo batek erregistratuta duen zenbateko garbia da. Aktiboen kasuan, amortizazio metatua eta narriadura balioak aktiboari kenduta geratzen dena izango da.
Hondar balioa, aktibo batek bere balio-bizitzaren amaieran izango duen balioa da. Hau da, enpresarentzat baliagarria ez izan arre, aktibo hori salduta enpresak eskuratu dezakeen diru zenbatekoa da. Enpresak balio-bizitza osoan aktibo horri buruz amortizatu beharreko zenbatekoa hain zuzen ere.
Rubroboletus rhodoxanthus
Rubroboletus rhodoxanthus "Boletaceae" familiako onddo espezie bat da. Askoren iritziz, "Boletus purpureus"-en barietate bat da.
Sinonimoak: "Boletus sanguineus var. rhodoxanthus", "Boletus rhodoxanthus", "Boletus purpureus var. rhodoxanthus", "Boletus rhodopurpureus var. rhodoxanthus", "Suillellus rhodoxanthus".
Kapela: 15 cm. arteko diametrokoa du. Leuna eta zurixka, eta ertzetan orban gorrixkak ditu; gainerako kapelaren orbanak eta azalaren arrakalenak ere gorrixkak dira. Azal hau erraz bereiz daiteke, "Tubiporus" azpigeneroko espezie gutxitan gertatzen dena.
Tutuak: Hori berdexkak, ukitzean urdindu egiten direnak.
Poroak: Hasieran horixkak dira, baina berehala gorrira pasatzen dira, lehenengo erdian eta gero ertzetan, horrela, poroetan bi kolore hori eta gorri erakusten ditu, eta hortik datorkio "rhodoxanthus" izena.
Hanka: 5-2 x 4-5,2 cm-koa. Erdian lodituta eta ia zilindrikoa. Horia da goiko aldean eta gorri-purpura behean. Ondo markatutako sare gorrixka darama.
Haragia: Hori-sufre kolorekoa, goialdean arin urdintzen da eta oinaren oinarrian gorri-karmin kolorea hartzen du. Fruta-usaina du.
Etimologia: "Boletus" terminoaren etimologia eztabaidagarria da. "Rhodoxanthus" berriz, grekotik dator, “rhodos” = arrosa, “xanthos” = horia. Koloreen arabera.
Toxikoa da gordinik, eta ez da jateko ona kozinatuta.
Ez da erraza bere identifikazioa. Ezaugarrietako bat da, haragia oinaren erditik behera ez dela urdintzen. Lagungarria izan daiteke kapelaren kolore argia, haragi horia eta oinaren gaineko sare zabal arrosa, haragiaren kolore horia agerian uzten duena. "Boletus lupinus" eta "Boletus purpureus" oso antzekoak dira, baina sare itxia dute eta ez dute gainazalaren kolorea agerian uzten.
Udan eta udazkenean agertzen da hostozabalen basoetan.
Europa, baina arrarotzat jotzen da Europako ipar aldean.
Rubroboletus legaliae
Rubroboletus legaliae ("Boletus splendidus") "Boletaceae" familiako onddoa da. Toxikoa da. Urdail esteetako arazoak sortzen ditu.
Sinonimoak: "Boletus splendidus" , "Boletus legaliae" , "Boletus satanoides" , "Boletus spinari" .
Kapela: 7 eta 12 cm bitarteko diametrokoa, globo-itxurakotik ganbilera eta laura. Botoi bat besterik ez denean, kapelaren azala kafe kolorekoa, gaztetan zurixka, helduaroan gris zurbil kolorekoa eta zahartzean arrosa-gorri kolorekoa.
Himenioa: Itsatsia, poro gorriekin, helduaroan zurbildu egiten dira laranja kolorera eta ukitzean urdindu.
Hanka: 3 eta 8 cm bitarteko garaierakoa, sendoa, zilindrikoa, leuna, goian laranja kolorekoa (zahartuaz zurbilduaz joaten da), erdirantz arrosa-gorri koloreko erretikulu estu batekin eta ardo koloreko iluna oinarrian. 
Haragia: Ebakitzean urdindu egiten da eta oinarrian ardo kolore iluna ematen du. Txikoria usaina eta zapore gozoa izaten du. Espora-jalkina arre-oliba kolorekoa.
Etimologia: "Boletus" terminoaren etimologia eztabaidagarria da. "Legaliae" epitetoa, Marcelle Louise Fernandez Le Gal mikologoaren omenez du (Le Gal izenaz ezagunagoa, Etiene Le Gal senarraren abizena).
Toxikoa.
Poro gorriak dituzten beste "Boletus" batzuekin nahas daiteke: "Lupinus", "purpureus", "impolitus" eta, batez ere "Boletus satanas" pozoitsuarekin, honen kapela zuria helduaroan marroi-okre kolorekoa bihurtzen da, baina ez du izaten tonu gorririk, eta gainera usain txarra du.
Uda amaieran eta udazkenean. Hostozabalen basoetan (haritza, pagoa). Lurzoru neutroetatik azidoetara)
Europa, Errusia.
Gibelmore hankamore
Gibelmore hankamorea ("Russula torulosa") "Russula" generoko onddoa da. Onddo pozoitsua da. Zapore mina du sukaldean erabiltzeko.
Sinonimoa: "Russula rhodopora".
Kapela: 4 eta 8 cm bitarteko diametrokoa, irregularki ganbila, gero irekiagoa eta ertz nahiko erregularrarekin, baina konkorduna, gainazala likatsua, koipetsua, distiratsu samarra, kolore morea edo gorri-ardo kolore ilunekoa, oliba koloreko distirak ere izan ditzake.
Orriak: Oso estu, estuak, orritxoekin, oinera urkilatuak, hondoan zainekin elkartuta, oinarrira itsatsita edo biribilduta, koipetsu samarrak, krema kolorekoak edo ilunagoak.
Hanka: 3 eta 6 cm bitarteko garaierakoa eta 1 eta 3 cm bitarteko lodierakoa, ia sabelduna, betea, loditua orrietara, arrosa-gorri koloretik morera, kapelaren kolorekoa, oinarrirantz argiagoa, pruina fin-fin batek apaindua.
Haragia: Trinko samarra, azalaren azpian gorriz ñabartua, zaporea akrea du eta fruta konpotaren usain bereizgarria (udareak). Erreaktiboak: guayako: ertaina, baina nahiko motela (G++); sulfato ferroso: izokin tonua.
Etimologia: Latinetik dator Russula hitza, russus-etik, gorriaren txikigarritik: apur bat gorrixka, kolore gorria dutelako Russula generoko espezie askok 
Ez da jangarria.
"Russula sanguinea" delakoarekin nahas daiteke, honek orri horixkak ditu, ez zuriak 
Uda amaieran eta udazkenean. Pinuen eta koniferoen basoetan, lurzoru hareatsuetan 
Europa, Turkia, Siria. 
Espezie mehatxatu
Espezie mehatxatuak etorkizun hurbilean galzorian izateko arriskuan dauden espezieak (animaliak, landareak, onddoak...) dira. Ea espezie bat mehatxatuta dagoen zehazteko, batzuetan biztanleriaren dinamikako neurri bat erabiltzen da: "umatzeko" "adinean diren helduen urritze kritikoa" (populazioaren hazkunde-tasari lotutako biomasa neurri matematiko bat). Neurri hori, espezie bat galzorian zenbateraino dagoen neurtzeko metodo bat da.
Biogeokimika
Biogeokimika ekosistemetan zeharreko elementuen fluxua aztertzen duen zientziaren adarra da. Biosferan, litosferan, hidrosferan eta atmosferan elementuak egoera ezberdinetan topa ditzakegu eta Lurraren azpisistema batetik bestera aldatzeko prozesu ezberdinak jasaten dituzte. Beraz, elementu ezberdinen ziklo biogeokimikoak aztertzen ditu biogeokimikak. Hala ere, ziklo hauek uraren zikloari esker gertatzen dira, honek eragin handia baitu prozesu askotan. Aztergai diren ziklo nagusiak, hidrologikoa, karbonoarena, nitrogenoarena, sufrearena eta fosforoarena dira.
Biogeokimikan aritzeko energia fluxua ulertu beharra dago. Lurrera iristen den energia ia dena Eguzkitik dator. Uhinen %99 atmosferan edo Lurraren gainazalean islatzen dira edo bero moduan transmititzen dira eta gainontzekoaren %3 (hau da, energia totalaren %0,03) baina gutxiago organismo autotrofoek fotosintesi bidez argi energia energia kimiko bihurtzeko erabiltzen dute. Horrela ekoizleei esker (landare, alga eta bakterio batzuk) sartzen da energia biosferan.
Energia kimiko hori belarjaleetara, haragijaleetara eta deskonposatzaileetara igarotzen da azkenean bero moduan askatu arte. Hala ere, ez da energia guztia igarotzen maila trofiko bakoitzetik hurrengora (gutxi gora behera energiaren %10) eta horregatik daude espezie gutxiago maila trofikoak igotzerakoan. Energia guztiak azkenean bero forman bukatzen du, baina elementuak etengabe birziklatzen ditugu.
Ziklo biogeokimikoak bi multzotan banatu daitezke, gaseosoak (edo globalak) eta sedimentarioak. Biosferak elementua lortzeko iturri nagusiaren araberakoa da. Iturri nagusia atmosfera edo hidrosfera bada, zikloa globala izango da; aldiz, iturri nagusia litosfera bada, sedimentarioa. Aurrerago azaltzen den eran karbonoaren zikloa globala da, karbonoa, biosferan, atmosferako karbono dioxidoa finkatuz sartzen baita. Fosforoa berriz ez dugu atmosferan topatzen eta landareen fosfori iturri nagusia arrokak dira, beraz fosforoaren zikloa sedimentarioa da. Nitrogenoaren zikloa globala dela ikusiko dugu eta sufrearena bien arteko hibridoa.
Karbonoa materia organikoaren oinarria da, energiaren finkapenean garrantzitsua. Karbonoaren zikloa guztiz loturik dago energia fluxuarekin, biak elkarrekin mugitzen baitira, atmosferatik landaredira, landareditik belarjaleetara eta azken hauetatik haragijaleetara.
Karbonoaren atmosferako egoera ugariena karbono dioxidoa (<chem>CO2</chem>) da, gasen %0,04 inguru, nahiz eta metanoa (<chem>CH4</chem>) eta karbono monoxidoa (<chem>CO</chem>) ere topa ditzakegun. Karbonoaren biosferarako sarrera fotosintesiari esker ematen da, karbono dioxidoa finkatuz biomolekula ororen sintesia ahalbidetuz. Fotosintesiaren erreakzio orokorra:
<chem>CO2 + H2O + \epsilon -> (CH2O) + O2</chem> 
Beste alde batetik, arnasketa edo hartziduraren bidez organismoek biomolekulak oxidatu eta berriro ere karbono dioxidoa askatzen dute atmosferara.
Atmosferako karbono dioxidoa uretan disolbatu daiteke bikarbonato (<chem>HCO3-</chem>) eta karbonato (<chem>CO3^2-</chem>) anioiak sortuz:
<chem>CO2 + H2O -> HCO3- + H+ -> CO3^2- + 2H+</chem>
Ozeanoetan, uraren sakonera handitu ahala, tenperatura jaisten da, karbono dioxidoaren disolbagarritasuna handituz, beraz sakonera handietan karbono kontzentrazio altuagoak topatzen dira. Ozeanoek, karbono dioxido osoaren %90 gordetzen dute. Hidrosferatik, bikarbonatoa atmosferara itzuli daiteke berriro, organismo fotosintetiko itsastarrek fotosintesi bidez biosferara bideratu dezakete edo litosferan barneratu daiteke sedimentazioz.
Arroka sedimentarioak dira karbonoaren biltegi nagusia. Sedimentazioa uretan gertatzen da, bikarbonato edo karbonato anioiek karbonatozko sedimentuak eratuz. Ura asetuta dagoenean; hau da, anioi hauen kontzentrazioa disolbagarritasuna baina handiagoa denean, anioi hauek beste konposatu batzuekin errakzionatuko dute. Askotan kaltzioa izaten da erreakzionatzen duena (<chem>Ca^2+ + CO3^2- -> CaCO3</chem>) eta kaltzio karbonatoaren (<chem>CaCO3</chem>) disolbagarritasun baxua dela eta prezipitatu eta sedimentatu egiten da.
Karbonatozko arroka hauek magma bihurtu daitezke astenosferara heldu ezkero eta karbonoa atmosferara kanporatu daiteke karbono dioxido moduan sumendien erupzio bidez. Karbonoak litosfera uzteko beste bide bat, arroka berriro ere uretan disolbatzea da (disoluzio asegabeetan).
Lurzoruan metatzen joan ziren antzinako landare eta animaliak ere presio eta tenperatura handiengatik petrolio, ikatz edo gas natural bilakatu daitezke litosferako karbono iturriak sortuz. Gaur egun, gizakia erregai fosil hauen gehiegizko erabilera egiten ari da, energia lortzeko baliabide mugatua baita eta karbonoaren zikloaren oreka apurtzen duen karbono dioxido kantitate handiak askatzen baititugu atmosferara, negutegi efektuaren eragilea.
Atmosferaren %78 <chem>N2</chem> gasez eraturik dago. Gainera, nitrogenoa aminoazidoen oinarrizo elementua da, beraz proteinena ere bada. Proteinek (entzimak, hormona ugari...) zelula deshidratatuen %80 osatze dute; hortaz, nitrogenorik gabe guk ezagutzen dugun bizia ez litzateke posible izango. Nitrogenoak, erredox egoera ugari izan ditzake, -3 (adibidez amonioak, <chem>NH3</chem>) eta +5 (adibidez nitratoak, <chem>NO3-</chem>) artean. Nitrogenoaren zikloko aldaketa nagusiek mikrobioen metabolismoa dute oinarri eta 5 prozesu nagusitan biltzen dira:
Atmosferako nitrogenoa erreduzitu eta amoniakoa sortzen den erreakzioa da.
<chem>N2 + 3H2 -> 2NH3</chem>
Nahiz eta atmosferaren gehiengoa nitrogenoz osaturik egon, landare eta animaliok ez gara gai nitrogeno hori finkatzeko. Energetikoki gastu handia suposatzen du finkapenak, lotura kobalente hirukoitzaren ondorioz, eta sistema katalitiko garatua duten bakterio batzuk soilik burutu dezakete, oxigeno gabezian jarduten duten nitrogenasa entzimen bidez. Ekosistema lurtarrean "Azotobacter" eta "Rhizobium" bakterioak dira nagusi eta itsas ekosistean zianobakterioak.
Beste alde batetik, sumendi, deskarga elektriko edo prozesu industrialen bidez (biologikoak ez diren bideak) nitrogenoa nitratoan (<chem>NO3-</chem>) finkatu daiteke.
Amoniako, amonio eta nitratoa molekula organikoetan txertatzean datza; proteina, azido nukleiko eta klorofiletan. Asimilazioa sustraietan egiten da eta animaliek landareak jaterakoan, landare-nitrogenoa animalia-nitrogenoan bilakatzen da.
<chem>NO3- + 2e- -> NO2-</chem> (nitrato erreduktasa)
<chem>NO2- + 6e- -> NH4+</chem> (nitrito erreduktasa)
Amonioa azido glutamiko eta azido aspartikoan azkar gehitzen da eta aitzindari hauetatik gainontzeko aminoazidoak eta nitrogenodun egitura biokimikoak sintetizatu daitezke.
Amonio molekulen oxidazioa da. Bi urratsetan ematen da; lehenik amoniotik nitritora oxidatzen da:
<chem>NH4+ + 3/2O2 -> NO2- + H2O + 2H+</chem>
eta gero nitritotik nitratora:
<chem>NO2- + 1/2O2 -> NO3-</chem>
Bi erreakzioak bakterio espezializatu batzuk burutzen dituzte. "Nitrosomonas" (lurrean) eta "Nitrosococcus" (ur sistemetan) bakterioek lehenengo erreakzioa eta "Nitrobacter" (lurrean) eta "Nitrococcus" (ur sistemetan) bakterioek bigarren erreakzioa.
Organismoek nitrogenodun hondakinak kanporatzerakoan (urea, azido urikoa), "bakterio amonifikatzaileek" hauek deskonposatu eta amonioa askatzen dute ingurunera. Prozesu konplexua da eta mikroorganismo eta makroorganismo ugarik hartzen dute parte.
Oxigenorik gabeko egoeratan nitratoak oxidatzaile gisa joka dezake oxido nitrosoa (<chem>N2O</chem>) edo nitrogeno atmosferikoa (<chem>N2</chem>) sortuz. Adibidez:
Bakterio hauek lokatz, zingira eta estuarioetan topatzen dira (egoera anaerobikoetan).
Fosforoa garrantzi biologiko eta ekologiko handikoa da. Fosforoa ez da atmosferan topatzen eta bere zikloa sedimentarioa dela esan genezake. Fosforo iturri nagusia arroka fosfatatuak dira, ekoizleentzat eskuragarria ez den egoera kimikoa. Arroka hauek nagusiki apatitoz osaturik daude; fosforo guztiaren %95 godetzen du, baina apatito guztia ez dago fosfatoz osaturik. Hainbat ioik fosfato taldea (<chem>PO4^3-</chem>) ordezkatu dezakete; karbonatoek (<chem>CO3^2-</chem>) edo sulfatoek (<chem>SO4^2-</chem>) besteak beste. Arroketako fosfatoa uretan disolbatu daiteke ioi ezberdinak eratuz eta fosfato ioi hauek ziklo trofikoan sartzen dira ekoizleen bidez.
Bizidunontzat fosforoa ezinbestekoa da, prozesu metaboliko gehienetan parte hartzen baitu eta beharrezkoak ditugun molekula ugariren parte da (ATP, ADN, ARN, fosfolipidoak). Hezurretan ere ezinbesteko elementua da. Bizidunak hiltzerakoan hauen arrastoak lurzoruan geratzen dira, humusean.
Gizakion jardueraren eraginez, batzuetan ibai batzuk fosfato gehiegi daramazkite eta eutrofizazio azeleratua eragiten dute. Alga eta organismo fotosintetiko ugari sortzen dira, uretako oxigeno disolbatua murriztuz eta egoera anaerobiko bat eraginez. Ondorioz bertako fauna desagertu egiten da.
Biologikoki, sufrea garrantzi handikoa da, metabolismoan eta molekulen konformazioa finkatzea ahalbidetzen baitu. Hainbat aminoazidok tiol taldea (<chem>-SH</chem>) dute (zisteina eta metionina). Nitrogenoaren zikloan bezala, sufrearen zikloko aldaketa asko mikrobioen metabolismoaren ondorio dira. Sufrearen iturri nagusiak litosferako pirita minerala, kaltzio sulfatoa eta magnesio sulfatoa dira eta bertatik sulfato ioiak lortzen dira (<chem>SO4^2^-</chem>):
<chem>(Ca/Mg)SO4 -> (Ca/Mg)^2+ + SO4^2-</chem> (prozesu kimikoa)
<chem>2FeS2 + 2H2O + 7O2 -> 2FeSO4 + 2H2SO4</chem> (prozesu kimikoa)
Baina ez da prozesu kimiko hauetatik soilik lortzen; "Thiobacillus thiooxidans" sufrearen bakterio oxidatzaileak ere piritaren oxidazioan parte hartzen du: 
<chem>4FeSO4 + O2 + 2H2SO4 -> 2Fe2(SO4)3 + 2 H2O</chem> ("T. thiooxidans")
<chem>Fe2(SO4)3 + FeS2 -> 3FeSO4 + 2S^0</chem> (prozesu kimikoa)
<chem>2S^0 + 3O2 + 2H2O -> 2H2SO4</chem> ("T. thiooxidans")
Sulfato ioiak, asimilazio bidez, biosferan landareen bidez sar daitezke. Prozesu ezberdinen bidez sufrea erreduzitu eta sufre organikoa; hau da, sufrea duten konposatu organikoak lortzen dira (zisteina eta metionina aminoazidoak, A koentzima, hainbat bitamina edo ferredoxina esaterako). Sufre organikoa kate trofikoan zehar garraiatzen da eta azkenik detritua lortzen da (materia organiko hila). Egoera aerobikoan bakterio eta onddo batzuen bidez ("Aspergillus", "Neuospora") detritu horiek mineralizatu eta berriro ere sulfatoa lortzen da. Egoera anaerobikoan berriz, "Escherichia" eta "Proteus" bakterien bidez detrituak mineralizatu eta sulfuro eta hidrogeno sulfuroak lortzen dira.
<chem>SO4^2^- <-> S (organikoa) -> H2S / MeS</chem> (Me: metal bat edo gehiago)
Sulfato ioiak beste bide anaerobiko bati esker, baina bakterioen bidez ere ("Desulfovibrio", "Desulfotobacter"), erreduzitu daitezke hidrogeno sulfuroa lortzeko.
<chem>SO4^2^- -> H2S</chem>
Hidrogeno sulfuroaren oxidazioa sulfatora ur sakon edo azaleko uretan bakterio ezberdinek burutzen dute. Ur sakonetan "Beggiatoa" bezalako bakterioek hidrogeno sulfurotik sufre elementala lortzen dute eta "Thiobacilus" bakterioek sufre elementaletik sulfatoa. Bakterio hauek kimioautotrofoak dira eta sufrearen oxidazioan lortutako energiarekin karbono dioxidoa erreduzitzen dute. Iturri hidrotermaletan ugariak dira. Azaleko uretan berriz sufrearen bakterio berdeek eta sufrearen bakterio purpurek fotosintesi anaerobiko bidez erreduzitzen dute karbono dioxidoa. Sufrearen bakterio berdeek hidrogeno sulfuroa sufre elementala arte oxidatzen dute eta sufrearen bakterio purpurek sulfatora arte oxidatu dezakete.
<chem>CO2 + 2H2S -> CH2O + 2S + H2O</chem> (sufrearen bakterio berde eta purpurek)
<chem>S -> SO4^2^-</chem> (sufrearen bakterio purpurek)
Ur anoxikoetan burdin katioi dibalenteak hidrogeno sulfuroarekin erreakzionatu eta sortzen den burdin sulfuroa sedimentatu egiten da. Burdina izaten da metal ohikoena.
<chem>Fe^2+ + H2S -> 2H+ + FeS v</chem>
Kaltzio eta magnesio katioiak eta sulfato anioiak, ura lurrunduz disoluzioak asetzerakoan prezipitatu egiten dira eta ebaporitak sortzen dira.
<chem>(Ca/Mg)^2+ + SO4^2^- -> (Ca/Mg)SO4 v</chem>
Pyrococcus furiosus
Pyrococcus furiosus Euryarchaeota filumeko arkeo hipertermofilo bat da. Hipertermofiloa da, hau da oso tenperatura altuak (70-103 °C) ditu beharrezkoak hazteko, bere tenperatura optimoa 100 °C-koa delarik.
Izenari dagokionez, "Pyrococcus-"ek “suzko kokoa” esan nahi du eta "furiosus-"ek ordea “kementsu”, izan ere oso azkar hazten den mikroorganismoa da. 
Azterketen ondorioz, genero berri bat sortu zen, "Pyrococcus" izenekoa. Hau aurretik sorturik zeuden "Pyrodictium" eta "Thermococcus" generoetatik bereizi zen zuntz-sare ezarengatik eta tenperatura optimoaren aldearengatik, hurrenez hurren.
0,8-1,5 μm-ko diametroko koko erregularrak dira, flagelazio lofotriko monopolarrarekin. Flageloa glikoproteinaz eratukikoa da eta bere mugimendurako erabiltzen du. Horma zelularra glikoproteinaz eraturiko S geruzaz osaturik dago.
Arkeo hau 1986. urtean aurkitu zuten Fiala-k eta Stetter-rek Italiako Vulcano irlako itsas-sedimentuetan. Ekosistema hau geotermalki oso aktiboa da, temperatura altuetan zeuden itsas-sedimentuetan lehendabizi arkeo hau aurkituz.Izan ere, mikroorganismo hauek 90 °C eta 100 °C bitartean bizi dira, baina laborategiko esperimentuen ondoren badakigu 70 °C-tik 110 °C-rako tenperaturak jasan ditzaketela, optimotzat 100 °C dutelarik. 
Azterketa gehiago egiteko, aurretik mikroorganismoa isolatu behar izan zuten. Horretarako, laginak sulfurozko kultibo-medio batean eta hidrogenozko eta karbono dioxidozko edo nitrogenozko gasen presentzian 100 °C-tan inkubatu ziren. Arkeo honen hazkuntza-tasa oso handia da (37 minututakoa baldintza egokienetan).
5-9 tarteko pHak onartzen dituela, optimotzat neutroa izanda. Gatzen kontzentrazioa %2a dute optimo, beraz ez dira batere halofiloak. Alde batetik, legami-aterakina, maltosa, zelobiosa, b-glukanoak, almidoia eta proteina-iturri desberdinak (triptona, peptona, kaseina eta haragi-aterakina) erabil ditzake substratu gisa. Bestaldetik, ezin du erabili edo oso mantso hazten da aminoazido, azido organikoak, alkoholak eta monosakarido edo disakarido batzuk (glukosa, fruktosa, laktosa, galaktosa). Beste termofiloen aldean azukreak nahiago dituzte aminoazidoak baino. Proteinekin efizienteki hazteko sulfuroa behar du arnasketa anaerobikoaren azken elektroi-hartzaile gisa. Karbohidratoekin, ordea, hazkuntza gerta daiteke sulfururik gabe. Gainera ez du fosforoaren menpeko hazkuntzarik.
Genoma osoaren sekuentziazioa 2001ean amaitu zuten Maryland Biotechnology Institute erakundeko zientzialariek. Bertako taldeak genomak 1.908 kilobase dituela aurkitu zuen, 2065 proteina ezberdin kodetzen dituztenak guanina eta zitosinaren portzentaia %40,8koa izanda.
Muturreko tenperatura horietan bizi ahal izateko moldaera nagusietako bat zelularen geruzetatik dator. Ez dute azido muramikoz osatutako mureinarik. Honen ordez, bi glikoproteina dituzte, beroari aurre egiteko gai direnak. Glikoproteina hauek S geruza deritzon geruza osatzen dute, hainbat arkeotan ohikoa dena, eta tenperatura altuekiko erresistentzia ematen diena.
Mintz plasmatikoari dagokionez, arkeoetan ohikoa den monogeruza lipidikoa aurkezten du, eter loturak dituena, berriro ere termoegonkortasuna eskaintzen diona mikroorganismoari.
Proteinak beroarekin desnaturalizatu eta afuntzional bihurtzen dira. Hau ez gertatzeko, mikroorganismo hipertermofilo honek (arkeoek, orokorrean) zenbait adaptazio garatu ditu. Alde batetik, proteinak kondentsatuagoak ditu bakterioekin konparatuz ("Escherichia coli", kasu), eta horrela, termoegonkorragoa izatea lortzen du. Beste alde batetik, aminoazido hondar polarrak ditu, eta honek interakzio ioniko gehiago sortzen ditu, egonkortasuna eskainiz, berriro ere.
Beste mekanismo bat, di-myo-inositol-fosfato solutuaren kontzentrazioa handitzea da. Molekula hauek beroaren presentzian sodioarekin duten lotura hausten dute eta lipido polarrak sortzen dituzte, zeinak beroaren aurrean babes handiagoa ematen dioten. 
"Pyrococcus furiosus" arnasketa anaerobikoa gauzatzen duen arkeo kimioorganotrofo hipertermofiloa (tenperatura optimoa 100 °C-takoa) da. Hala, mintzari loturiko hidrogenasa dauka, zeinak elektroi-garraio-katearen ferredoxina zitoplasmatikotik datozen elektroiez baliatuz hidrogeno protoiak erreduzitu eta hidrogeno gaseosoaren ekoizpena eragiten duen.
Ferredoxinak glizeraldehido 3-fosfatoaren oxidaziotik lortzen ditu elektroiak, Embden–Meyerhof bidezidor (glukolisi) eraldatutik, alegia, elektroiak NAD-ri eman beharrean ferredoxinari ematen baitizkio. Oxidazio honen bidez mikroorganismoak pirubatoa lortzen du, eta pirubato hau azido organiko eta CO-ra oxidatzen da.
Hala, prozesu hauen ondorioz CO eta H ekoizten ditu, azken hau kontzentrazio altuetan hazkuntza-prozesuetarako inhibitzaile izanik. Inhibizio hau ekiditeko, mikroorganismoak prozesu bat garatu du: detoxifikazioa S bidez, HS ekoiztuz eta H kontzentrazioa murriztuz.
Metabolismo berezi honen bidez "P. furiosus" arkeoak energiaren ekoizpena emendatzea lortzen du, eta honek azaltzen du hazkuntza-tasa altua edukitzea, beste arkeo batzuekin konparatuz (37 minutuko bikoizte-denborarekin).
Sustratu gisa erabili ditzake legami-aterakina, maltosa, zelobiosa, b-glukanoak, almidoia eta proteina-iturri desberdinak (triptona, peptona, kaseina eta haragi-aterakina). Bestalde, ezin du erabili edo oso mantso hazten da aminoazido, azido organikoak, alkoholak eta monosakarido edo disakaridoa batzuk (glukosa, fruktosa, laktosa, galaktosa) dituzten substratuetan. Beste termofiloen aldean azukreak nahiago dituzte aminoazidoak baino. Proteinekin hazteko sulfuroa behar du arnasketa anaerobikoaren azken elektroi hartzaile gisa, eta karbohidratoekin, ordea, hazkuntza gerta daiteke sulfururik gabe.
"Pyrococcus furiosus" arkeo hipertermofiloa dela jakinik, zientzian bide asko ireki dira horrekin erlazionatuta. Hipertermofilo izateraren egoera horrek abantailak dakartza tenperatura altuetan egiten diren prozesuetan, eta hori dela eta, mikroorganismo honen entzimak oso erabilgarriak izan daitezke aplikazio bioteknologiko desberdinetarako.
DNA-ren anplifikazioan esaterako, PCR (Polimerasa Chain Reaction) teknikan, mikroorganismo honen Pfu DNA polimerasa erabiltzen da. Entzima honek garrantzi handia du teknika honetan, izan ere, DNA-aren harizpi berria sintetizatzen du eta anplizifikaziorako ezinbestekoa da. Teknika hau tenperatura altuetan egiten da, harizpiak banatzeko, eta beraz, organismo mota honen entzimak oso egokiak dira prozesu hauetarako, beste edozein izakienak desnaturalizatu egingo lirateke eta.
Erabilera hau 1991an deskubritu zuten, eta ikusi zen tenperatura altuetan Pfu DNA polimerasa Taq DNA polimerasa baino eraginkorragoa zela (beste DNA polimerasa "Thermus aquaticus"-etik lortu). Horretaz gain, behatu zen polimerazioa egiteko orduan Pfu DNA polimerasak Taq-ek baino akats gutxiago egiten dituela eta hortaz, hobea dela. Patentea Stratagene enpresak dauka. 
Landareetan ere erabili izan dira mikroorganimo honen entzimak. Landareek normalean oxigenozko konposatu toxikoak sortzen dituzte (ROS: “Reactive oxygen species”) inguruneak estresa eragiten dienean, seinale bezala erabiltzen baitituzte. Baina produkzio hori kontrolatzen ez bada arazoak ekar diezazkioke landareari, hala nola, zelulen heriotza. 
Hala ere, landareek mekanismo propioak garatu dituzte horri aurre egiteko, adibidez superoxido dismutasa (SOD) entzima. Honen funtzio nagusia superoxido anioi erradikalaren (O) degradazioa da. Hala ere, entzima honen kantitatea mugatua da eta zaila da produkzioa areagotzea.
Arazo honen irtenbidea "P.furiosus"-en entzima baten bidez aurkitu zuten: superoxido erreduktasa (SOR). Entzima hau termoegonkorra da eta superoxido anioia erreduzitzen du. Beraz, ingenieritza genetikoaren bidez klonazioa egin eta gene hori landarearen geneetan txertatu zuten, eta landarea klonatzea lortu. Entzima hau landareek sor ditzakete entzima funtzionalak eratuz, eta abantaila ematen dio, beroarekiko eta argiarekiko erresistentzia hobetzen baitu.
Hau interesgarria izan daiteke tenperatura altuagoak dituzten beste planetetan landareen hazkuntza lortzeko adibidez.
Gaur egun alkoholaren produkziorako erabiltzen diren organismo garrantzitsuenak legamiak dira. Hala ere, azken urteotan, zenbait ikerketen ondoren, "Pyrococcus furiosus" arkeoarekin egitea lortu izan da, hau erabiltzeak onurak ekar ditzakeelako produkzioa egiteko orduan erabili daitezkeen tenperaturekin.
Arkeo hipertermofilo honek 70 °C tan alkohola sortzea ahalbidetzen du.Tenperatura honetan lan egiteak zenbait abantaila ditu, hala nola, beste mikroorganismo batzuen kutsapena saihesten delako eta destilazio kostuak jeitsi egiten direlako.
Prozesu hau aurrera eramateko, "Pyrococcus furiosus" en genoman, "Thermoanaerobacter" bakterioaren alkohol deshidrogenasa (AdhA) genea sartu zen . Honen bidez, arkeoa gai da ez soilik glukosatik abiatuta etanola lortzeko, baizik eta baita kate luzeagoko beste zenbait alkohol beraien azido organikoetatik abiatuta lortzeko.
Prozesu metaboliko konplexu batzuen bidez, pirubatotik abiatuta, zenbait erreakzio egin ondoren, azetaldehidoa lortzen da, eta "P.furiosus" -ean txertatutako genearen bidez kodetutako entzimak, alkohol deshidrogenasak, azetaldehidoa erreduzitzen du, etanola eratuz. Etanola eratzeaz gain, mikroorganismo hau ere gai da karbono kate luzeagoa duten azido karboxilikoetatik abiatuta kate luzeagoko alkoholak sortzeko.
Ikerketa berri honek, aukera berriak ekarri dizkio alkoholaren produkzioan aritzen diren industriei eta baita erregaien industrian aritzen direnei. 
Slingshot
Slingshot Dean Kamen asmatzaileak sortutako ura garbitzeko gailua da. Stirling motor batekin funtzionatzean, errekuntza-erregai iturri batekin funtzionatzen duenez, ia edozein iturritako edateko ura produzitzeko aukera ematen du lurrun-konpresioaren bidez, eta ez du iragazkirik behar, eta behi-simaurra erabil dezake erregai gisa.
Makinaren izena Davidek Goliatari garaitzeko erabili zuen tiragomasen erreferentzia da, ingelesez slingshot tiragomas baita.
Ekialdeko tuia
Ekialdeko tuia ("platycladus orientalis") Cupressaceae familiako zuhaitz espeziea da. Jatorriz ipar-ekialdeko Asiakoa da.
20-30 metro altu eta metro bateko diametroa duen zuhaitz hau ez da benetako tuia bat: hasieran "Thuja orientalis" izen zientifikoa bazuen ere, egun bere genero monotipikoa du.
Hodi-finkagailu
Hodi-finkagailua metalezko pieza bat da, eta edozein motatako hodiak sartzeko erabiltzen da, bai bertikalean, bai horizontalean, bai esekita, bai horman, bai beste edozein oinarri batean ere.
Materialen eta ezaugarrien arabera, hainbat mota dago:
Milaka erabilera izan ditzakete bai profesional- baita brikolaje-moduan ere. Bulego bateko ordenagailuen kable solteak batzetik, hodi edo konduktu astunak eustera.
Soulange magnolia
Soulange magnolia ("Magnolia × soulangeana") Magnoliaceae familiako landare hibridoa da, "M. denudata" eta "M. lilifolia" nahastuz sortua.
Zuhaixka edo zuhaitz txikia da; hosto erorkorrak ditu, bere oinarria oso adartuta dago, zurtoin biribildua du eta 6 metroko altuera izan dezake.
Teilatu berde
Teilatu berde deritze mintz iragazgaitza oinarri duen landarediarekin guztiz edo partzialki estalitako teilatuei. Beste geruza batzuk ere izan ditzakete, hala nola, drainatze-sistemak, ureztatze sistemak eta langa funtzioa duten sustraiak.
Teilatu berdeek hainbat helburu izaten dituzte, adibidez, euri-urak xurgatzea, isolatzaile gisa funtzionatzea eta bioaniztasuna sustatzea.
Loreontziak edo teila berdeak dituzten teilatuak ez dira teilatu berdetzat hartzen, horretarako energia-kontsumoa edo bioaniztasuna hobetu behar baita.
Eguzki panelak edo bestelako teknologia ekologikoren bat duten teilatuak teilatu berdeen adibide dira.
William Bowles (naturalista)
William Bowles (1705 – 1780ko abuztuaren 25a) naturalista irlandarra izan zen .
1740an Parisera joan zen hogeita hamabost urte zituelarik, natur zientziak, kimika eta metalurgia ikastera. 1752an Espainiara etorri zen eta kimika laborategi bat jarri zuen. Merkurio meategiak bisitatu zituen Almaden herrian sutea izan zutelako bertan eta bere gomendioak jarraitu zituen meategien jabeak. Espainia osotik bidatu zuen mineralek eta natur zientziak ikasten eta Madrilen eta Bilbon bizi izan zen garai honetan. Alemaniako neska batekin ezkondu zen, AnnaRustein, hain zuzen ere. Madrilen zendu zen 1780ean.
Williamen arabera, Errege Katolikoen alabak (Katalina), bere senarrari Enrrike VIII-ri oparitutako espatak Eskozian zeuden oraindik, XVIIIgrren mendean. Espata hauek mondragonen dauden Udalaitz mendiko meategietako mineralarekin eginak ziren, XVI. mendean.
Populazioen ekologia
Populazioen ekologia espezieen populazioen dinamika eta haiek ingurumenarekin duten elkarrekintzak aztertzen dituen ekologiaren adarra da. Espezieen populazioen tamaina denboran eta espazioan nola aldatzen den ikertzen du. Sarritan, "populazioen ekologia" kontzeptua erabiltzen da populazioen biologia edo populazioen dinamika terminoen parekide modura.
Populazioen ekologiaren sorrera eta hasierako garapena demografiaren eskutik etorri zen. Populazioen ekologia garrantzitsua da kontserbazioaren biologian, batez ere populazioen bideragarritasunaren analisian, espezie batek etorkizunean habitat zati batean zenbat denboraz iraun dezakeen jakiteko balio baitezake. Biologiaren adar bat den arren, populazioen ekologiak arazo interesgarriak planteatzen ditu estatistikaren ikuspuntutik.
Brida (hoditeria)
Brida, hodi batean, sistema baten bi osagai lotzen dituen elementua da, horrela bada, lan suntsitzaileak egin beharrik gabe, desmuntatu lanak egin daitezke. Horretarako lotura-bernoa ezartzen da, hots, burdinazko zirkunferentzia zulatua, azkoin eta torlojuen bidez sortua eta horrela bi osagaien lotura lortzen da.
Giza ekologia
Giza ekologia gizakiak ingurumenarekin, gizartearekin eta ingurune eraikiarekin dituen erlazioak ikertzen dituen diziplinarteko ikerketa esparru bat da, ekologia eta gizarte zientzien artekoa. Giza ekologiaren filosofiak eta ikerketak historia lausoa du, bere sorrera eta garapenerako beste garapen eta aurkikuntza batzuk egin behar izan baitziren ekologian, geografian, soziologian, psikologian, antropologian, zoologian, epidemiologian, osasun publikoan eta etxeko ekonomian.
Giza ekologia landare eta animalien ekologiarekin alderatuta definitu izan da. Beste izaki bizidun batzuei aplikatutako analisi motak gizakien esparruan erabiltzeari deritzo. Helburu hori erdiesteko, giza ekologoek (soziologoak ere multzo horretan sar daitezke) mota askotako ikuspuntuak integratzen dituzte diziplina anitzetatik abiatuta, "ikuspuntu zabalagoak" aztertzeko.
1972an, "Human Ecology: An Interdisciplinary Journal" aldizkariaren editoreek giza ekologiak aztertzen dituen esparruen laburpena egin zuten. Haien arabera, giza ekologiak honako gaiak aztertzen ditu, diziplinarteko abiapuntu batetik:
Berrogei urte geroago, aldizkari berean Daniel G. Batesek diziplina horrek izandako jarraipen ildoak eta aldaketak aztertu zituen:
Eztabaida teorikoa bizirik dago oraindik, baina aldizkarietan argitaratutako ikerketek iradokitzen dute gaur egungo arrazoibidea giza ekologiaren printzipioen aplikaziorantz mugitu dela. Diziplina arteko mugak zeharkatzen dituzten arazoak konpontzeko aplikazioetan jarri du arreta ikerketak. Teoria bateratu bat lortzeko bidea jarraitu eta giza ekologia berezko azterketa esparru gisa garatu ordez, badirudi norabide askotako lan eremu modura garatzen ari dela. Hala ere, oraindik ere gizakiaren eta naturaren arteko distantzia laburtu nahi duen zubi gisa arituko den teoria bat formulatu, sintetizatu eta aplikatzeko saioa da giza ekologia. Ikuspuntu berri horretatik, konplexutasunari ematen zaio garrantzia erredukzionismoa baztertuta, aldaketak ditu ikusmiran egoera egonkorrei arreta gutxiago eskainita, eta kontzeptu ekologikoak hedatzen ditu landareen eta beste animalien esparruetatik haratago, gizakia ere barne hartuta.
Adolfo Leibar Axpe
Adolfo Leibar Axpe (Arrasate, 1922ko azaroaren 9a - Oiartzun, 2016ko maiatzaren 8a) Oarsoaldeko naturalista, espeleologo eta kulturzalea izan zen.
Arrasaten sortu zen arren, lau urte zituela familiarekin Errenteria/Oreretara aldatu zen lan kontuak zirela eta. 1950ean Oiartzunera ezkondu zen, eta aurrerantzean han bizi izan zen Ixiar Mendarte emaztearekin.
Espainiako Gerra Zibilean gurasoek Abadiñora bidali zuten, eta han zortzi hilabete egin zituen herrira itzuli aurretik.
Gerra ostean Euskal Herrian nagusi zen desolazio giroari aurre egiteko, Oreretako gazte talde bat musika, antzerkia, dantzaldiak etabar antolatzen hasi zen. Horren ondorioz, herrian hainbat kultura eta kirol talde sortu ziren: Leibarrek eta bere lagunek (Pedrotxo eta Boni Otegi, Antontxu, Pepin, Hospitaler anaiak, Mikel Erriondo...) mendi irteerak egiten zituzten, eta 1942an Urdaburu Mendizale Elkartea sortu zuten. Bere espeleologia ibilbidea ere Urdabururen baitan hasi zuen. 1943an soldadutzara joan zen, eta Marokon hiru urte egin zituen.
1945ean, Leibar Aralar inguruan biltzen hasi ziren naturalista talde barruan zegoen; handik gutxira Aranzadi Zientzia Elkartea sortu zuten; harrezkero, bere bizitza osoko kultura ibilbidea elkarte honen barruan emango zuen. Hain zuzen ere, hurrengo urteetan Espeleologia Sailean aritu zen: 1945 eta 1949 artean Troskaetako (Ataun) kobazuloko esplorazioetan; 1951an Gesaltzako lizunean (Oñati) burututako lehen esplorazio handian; 1955ean, Espeleologia Saileko burua zela, Aitzbeltzera (Mendaro) jeisteko operazioa koordinatu zuen, hiru bizikletarekin eginiko “Tridem” torno famatuarena; eta 1956ean bere taldekideekin batera Arantzazuko I Euskal Espeleologia Jardunaldiak antolatu zituen, Euskal Espeleologoen Elkargoaren ernamuina. Urte horretatik aurrera Espeleologia Sailaren buruzagitza Felix Ruiz de Arkautek hartu zuen; aurrerantzean Leibarrek lurpeko aktibitatea gutxitu zuen, baina guztiz utzi barik: saguzarren portaera aztertzen jarraitu zuen, Ixiar Mendarte emaztearekin eta Jesus Elosegirekin batera, 70eko hamarkadara arte.
1950. hamarkadan, herrira etorri eta berehala, Oiartzungo toponimia biltzen eta lantzen abiatu zuen, hurrengo urteetan hainbat planotan jasoko zuena.
1958tik aurrera, Orereta eta Oiartzungo aldizkarietan 50 artikulutik gora idatzi zituen;
1950-60ko hamarkadetan Lartaun elkartearen sortze batzordekidea izan zen.
G. Echeverria lantegian ("Pekin") Oreretako Zentro Meteorologikoa sortu zuen, eta 40 urtez Igeldoko Itsas Meteorologia Behatokiari datuak helarazi zizkion.
60ko hamarkadan, frankismoak uzten zituen lege-zirrikituak baliatuz, erakundeetan parte hartu zuen; horrela, Oiartzungo zinegotzia izan zen ("tercio familiar" delakoaren ordezkari) eta Gipuzkoako Aldundian ahaldun; honen barruan, 1968an zortzi egunez atxilotua izan zen.
1960-70 hamarkadetan trikuharri eta harrespila prospekzioan eta katalogazioan aritu zen inguruko mendietan.
80ko hamarkadan, Arditurriko meategietako trenbidea herriratzeko taldean parte hartu zuen, gaur egungo bidegorriaren aintzindari izan zena. Gainera, trenbide honetan aritutako azken lokomotora lokalizatu zuen Mieres herrian (Asturias).
90ko hamarkadan, Oiartzungo "Mugarri" bildumaren sortze batzordekide, partaide eta bultzatzaile izan zen.
Hortaz gain, beste jarduera askotan aritu zen: mendian magnetofoiarekin txorien kantuak grabatzen, Amulleta, Club Atletico Renteria, Ibaiondo eta Fomento Cultural taldeak bultzatzen, parrokiako obretako batzordekide, Oarsoaldeko historia ikertzen, eta Oiartzungo panoramikak argazkitan jasotzen.
Ingurumen DNA
Ingurumen DNA zuzenean organismo batetik hartutakoa izan ordez ingurumenean -lurzoruan, uretan, elurrean edo airean- jasotzen den DNA da. Izaki bizidunek ingurunearekin elkarrekiten duten neurrian, haien ADNa askatu eta barreiatu egiten da. DNA iturri dira gorotza, ilea, mukia, gametoak, oskolak eta beste hainbat. Lagin horiek DNA sekuentziazioko teknika aurreratuekin azter daitezke eta aurretik dauden ADN liburutegiekin konparatu, lagina jaso den ingurunean zein espezie egon den ezagutzeko.
Ingurumen DNAren analisiak potentzial handia du bai espezie arruntak ikuskatzeko bai espezie bakan eta mehatxatuak identifikatu eta horiek kontserbatzeko ahaleginak egiteko. Metodo honen bidez, ez da beharrezkoa organismo bizia biltzea eta organismoei sortutako estresaren ondorioz gerta daitezkeen kalteak saihesten dira.
Erabilera asko dituen teknika denez, ingurune anitzetan erabiltzen da, adibidez ibai, aintzira eta lakuetako uretan, itsasoan, lurzoruko laginetan (adibidez permafrostean) eta abar.
Hegaldatzeko lotsa
Hegaldatzeko lotsa esamoldea erabili izan da pertsona batzuek hegazkina saihesteko duten joerari, ez hegaz egiteko beldur direlako, baizik eta jakitun direlako garraiobideen artean kutsadura gehien sortzen duen garraioa, proportzioan CO2 gehien isurtzen duen garraioa, hegazkina dela. Ingurugiroarekin kezka handia daukaten pertsonek hegazkina saihesteko duten joera izendatzeko esamoldea, hegaldatzeko lotsa edo hegazkinez ibiltzeko lotsa, suedieraz "flygskam", ingelesez "flight shame" edo "shame of flying", nederlanderaz "vliegschaamte", alemanez "Flugscham"...
Ingurumenari buruzko kezka erakusten duten testu eta diskurtsoetan gero eta gehiago erabiliko den esamoldea izan daiteke.
Ur-baliabideen inguruko gatazka
Uraren gatazka terminoa erabiltzen da herrialdeen, estatuen edo talde jakin batzuen artean ur baliabideetarako sarbidea dela-eta sortzen den gatazka deskribatzeko. Nazio Batuen Erakundeak aitortzen du urarekin zerikusia duten gatazkak ura erabiltzen duten pertsonek dituzten interes kontrajarrien ondorio direla. Erabiltzaile horiek publikoak nahiz pribatuak dira. Historian zehar urarekin erlazionatutako hainbat gatazka egon dira, nahiz eta gerrak ez diren urarekin zerikusia duten arazoengatik bakarrik sortzen. Hala ere, historikoki, ura tentsio-iturri izan da, eta, gatazkak beste arrazoi batzuengatik hasi izan badira ere, faktore horietako bat ura izan da. Nolanahi den, askotarikoak dira urarekin zerikusia duten gatazkak sortzeko arrazoiak, besteak beste, lurraldeen arteko eztabaidak, baliabideak lortzeko liskarrak eta abantaila estrategikoak lortu nahiagatik. Pacific Institute ikerketa zentroak uraren gatazken inguruko online datu base bat sortu du (The Water Conflict Chronology), eta, horren arabera, uraren gatazkak duela 6000 urte inguru hasi ziren.
Gatazka hauek ur gezarekin nahiz gaziarekin gertatzen dira, nazioen artean nahiz horien barruan. Hala ere, gatazkak ur gezarekin gertatzen dira gehienbat. Izan ere, ur gezaren baliabideak beharrezkoak dira, baina oso urriak. Horregatik, ur geza da edateko, ureztatzeko eta energia sortzeko beharren ondorioz sorturiko uraren gatazken erdigunea. Ur geza ezinbestekoa den baliabide natural bat da, nahiz eta modu ez parekidean banatuta egon, eta uraren erabilgarritasunak herrialde edo eskualde baten bizi-baldintzetan eta baldintza ekonomikoetan du eragina. Ekialde Hurbila bezalako tokietan, ura erabiltzen duten pertsona guztiak (erabiltzaile horiek enpresak, gobernua edo banakakoak izan daitezke) presiopean egotea eragin dezake, ur-horniketarako aukera errentagarrien falta dela-eta, besteak beste. Egoera horrek tentsioa sortzen du; are, gatazkak ere sor ditzake. Duela gutxi gertaturiko hondamendi humanitarioak uraren gatazkekin erlazionatu dira, Ruandako genozidioa edo Darfurko gatazka, adibidez.
Strategic Foresight Group aditu taldeak «Water Cooperation for a Secure World» (mundu seguru baten aldeko ur-lankidetza) izeneko txosten bat argitaratu zuen duela gutxi. Bertan ondorioztatu zuen herrialdeen arteko uraren lankidetza aktiboak gerra hasteko arriskuak murrizten dituela. Ondorio horretara iritsi ziren 148 herrialde mugakideren 200 arro hidrografiko baino gehiagotako ur harremanak aztertu eta gero. Baina aurrerago azaltzen den moduan, nazioartekoak baino, gero eta gehiago dira estatu barruan gertatzen diren uraren gatazkak.
1992. urtean egin zen Uraren eta Ingurumenaren Nazioarteko Konferentziaren arabera, ura ezinbesteko elementua da bizitzeko, eta giza-jarduerak oso lotuta daude uraren erabilgarritasunarekin eta kalitatearekin. Zoritxarrez, ura baliabide mugatua da, eta, Roger Harrabin-ek idatzi zuen moduan, etorkizunean «klima-aldaketa dela-eta, egoerak okerrera egin dezake, nahiz eta adituen euriari buruzko aurreikuspenak dagoeneko beltzak izan». Gainera, Lester R. Brown-ek ondorengo hau esan zuen Estokolmoko uraren konferentzian: «Uste dugu etorkizunean Ekialde Hurbilean egongo diren gerrek petrolioa lortzea baino, ura lortzea izango dutela helburu».
Uraren gatazka gertatzen da, batik bat, ur baliabideen eta edateko uraren eskariak eskaintza baino handiagoak direlako, edo uraren sarbidearen kontrola eta uraren banaketak liskarrak sortzen dituelako. Ur-krisia eragiten duten elementuek bultzatuta, interesa duten aldeak saiatzen dira elkarbanatzen duten ur-baliabidearen zati handiagoa eskuratzen. Horrek, tentsio diplomatikoak edo zuzeneko gatazkak sortzen ditu.
Munduko biztanleriaren % 11k (783 milioi pertsona inguruk) ez du aukerarik edateko uraren iturri egokituez disfrutatzeko. Egoera hori uraren gatazkak areagotzeko faktore bat izan daiteke. Ura, bizitzeko beharrezkoa izateaz gain, higiene egoki bat edukitzeko, zerbitzu komertzialetarako eta ondasun komertzialak sortzeko beharrezkoa da. Horregatik, talde mota ezberdin askok parte har dezakete uraren gatazketan. Adibidez, enpresek komunitate batek partekatzen dituen ur baliabideak kutsa ditzakete edo gobernuek erabaki dezakete zeinek erabil dezakeen nazioarteko edo estatuen arteko muga bezala funtzionatzen duen ibai bat.
Uraren gatazkak hain dira askotarikoak, horiek jorratzea zaila baita. Tokiko eta nazioarteko legeak, interes komertzialak, ingurumenarekiko kezkak eta giza-eskubideen inguruko auziak direla-eta, oso zaila da uraren gatazkak konpontzea. Gainera, interesa duten aldeak asko direnez, auzitegiek eta legegileek ebatzi beharreko eskaera zerrenda luzea ekar dezake gatazka bakar batek.
Uraren bideragarritasun komertzialak, zeinak bere barne hartzen dituen arrantza, nekazaritza, manufaktura, aisialdia eta turismoa, tirabirak sor ditzake, edateko uraren eskuragarritasuna arazo bat ez denean ere. Batzuen ustez, ura baliabide bat denez, petrolioa bezain baliagarria da, ia industria guztiek egunerokotasunean behar baitute. Ur eskasiak industria suntsi dezake, biztanleria suntsi dezakeen bezala. Gainera, herrialde garatuetan eragin dezake, ur-azpiegitura ez hain garatua duten herrialdeetan eragin dezakeen bezala. Uraren gatazkak merkataritzako eremu guztiei eragiten die, baina, batez ere, ura lehengai gisa erabiltzen duten enpresei.
Nazioarteko gatazka komertzialak MME Munduko Merkataritza Erakundearen bidez konpon daitezke, Fisheries Center bezalako talde bereziak baititu. Talde horiek protokolo judizial bateratu bat eskaintzen dute gatazka komertzialen ebazpenerako. Hala ere, nazio mailan gertatzen diren gatazkak zein guztiz komertzialak ez direnak ezegokiak suerta daitezke MMEren arbitrajerako.
Historikoki, arrantza guneak gatazka-sorburu nagusiak izan dira, nazioek, hedatzen joan diren heinean, ozeano zatien gaineko kontrola aldarrikatu baitute barne arrantza komertzial. Gune errentagarri batzuek, Bering Itsasoa esate baterako, gatazka historia luzea daukate; 1886. Urtean, Britainia Handiaren eta Estatu Batuen arteko gatazka egon zen itsas-txakur ehiza-guneak zirela eta. Gaur egun, gainera, Errusiak nazioarteko uren zati bat inguratzen du, Bering Itsasoko Donut Zuloa bezala ezagutzen dena. Arrantza guneen eta zulorako sarbidearen inguruko gatazka 1995. urtean konpondu zen hizkera arruntean Donut Zuloaren akordioa bezala ezagutzen den batzarrean.
Enpresa pribatuen interesak, askotan, merkataritza interesen zein ingurumenari loturiko kezken kontrakoak izan daitezke. Horrek beste mota bateko gatazkak sor ditzake. 1960ko hamarkadan, Erie aintzira kutsatua izan zen, baita gainontzeko Aintzira Handiak ere, nahiz neurri txikiago batean. Horrek arrain askoren heriotza eragin zuen. Tokiko biztanleriak kalitate txarreko urarekin bizi behar izan zuen, AEBetako Kongresuak 1972. urteko Clean Water Act (ur garbiaren akordioa) berretsi zuen arte.
Uraren kutsadura osasunerako arrisku handia da, gune industrializatuetan edo biztanleria handiko guneetan bereziki, hala nola, Txinan. Hiri askok ez zuten edateko urik ere, eta, egoera horri aurre egiteko, Txinak Uraren Kutsadurarako Prebentzio eta Kontrol Legea berrikusi eta onartu zuen. Nazioarteko mugen uraren kutsadurak, baita herrialde txiroetan aitortu gabeko uraren kutsadurak ere, auzitan jartzen ditu hainbat giza eskubideren inguruko galderak, eta nazioarteko elkarlanaren beharra sortzen da ur kutsaduraren arazoari aurre egiteko. Ez dago kutsadurari aurre egiteko egituratik, ez tokian tokiko mailan ezta nazioarte mailan ere.
Aaron Wolf et al".-"en iritziz, 1950-2000 urteen bitartean mugaz bestaldeko arro hidrologikoen inguruko 1831 gatazka egon ziren. Horrela sailkatu zituzten gertakariak:
Pacific Instituteren baitan dagoen Water Conflict Chronology sailak uraren gatazkarekin lotutako kronologia zehatza osatu du. Kronologia horretan modu librean erabil daitezkeen datuak daude, mapa interaktibo bat, eta baita aipuei buruzko informazioa ere. Adibide historiko horiek 4500 urte egiten dute atzera. Datu horien arabera, honela sailkatzen dira uraren gatazkak:
Nazioarteko erakundeen jarduna ezinbestekoa da uraren gatazken bitartekotzan eta uraren kudeaketan. Gaur egun, askotariko ur gatazkei egin dakiekegu aurre. Hala, esaterako, ur kutsadura neurtzeko ikerketa zientifikoak egin dira eta Munduko Merkataritza Erakundea nazioen arteko merkataritza-arazoak konpontzen saiatzen ari da. Hala ere, konponbiderik gabeko uraren gatazkak gero eta arriskutsuagoak izango dira, ura baliabide eskasa bihurtzen den eta munduko biztanleria hazten den heinean.
NBEren Nazioarteko Programa Hidrologikoak ur baliabideen kudeaketa hobetzea du helburu. Baina, inolako zalantzarik gabe, uraren arazoan diharduen NBEren programarik aktiboena Potential Conflict to Co-operation Potential da (gatazka handitik kooperazio handira). Orain hirugarren fasean lan egiten ari dira: Ekialde Hurbilean uraren profesionalak trebatzen, eta beste leku batzuetan arazoaren berri ematen diplomazialariei, legegileei, biztanleria zibilari eta uraren gatazka lantzen ari diren ikasleei. Uraren gatazkari buruzko informazioa zabalduz, programa horren helburua nazioen elkarlana sustatzea da, gatazkari aurre egin ahal izateko.
Unescok mugaz bestaldeko akuiferoen mapa bat argitaratu du. Oraindik ez da lortu uraren gatazkari aurre egiteko metodo eraginkor bat, ez nazioarteko gatazkak ez tokian tokikoak konpontzeko. Dena den, Unescok uste du zenbat eta ezagunagoa izan gatazka, orduan eta aukera gehiago egongo direla etorkizunean irtenbide bat topatzeko. Gainera, arazoa larriagoa bihurtzen den heinean, interes handiagoa egongo da konponbidea aurkitzeko.
Munduko Merkataritza Erakundeak uraren gatazkan bitartekotza lanak egin ditzake estatu kideek horrela eskatuz gero, eta baldin eta oinarrian merkataritza-arazo bat badago. MME hainbat taldez osatuta dago, esaterako, Fisheries Center delakoez. Talde berezi horiek kasurik esanguratsuenak arautzen eta kontrolatzen dituzte, baina ez dira inolaz ere autoritate bat uraren gatazkari buruzko kontuetan.
Nekazaritzaren merkataritzan ura ezinbesteko baliabidea denez gero, MMEren eskumena izan ohi da mota horretako gatazkei irtenbide bat bilatzea, batez ere ur birtuala tartean dagoenean, hau da, ondasun eta zerbitzuen ekoizpenerako erabiltzen den ura, baina herrialdeen arteko merkataritzan erabiltzen ez dena. Ur baliabide gehien dituzten herrialdeek krisi egoeran daudenek baino arazo gutxiago izango dituzte, eta ezberdintasun horrek gatazka bat sor dezake. Uraren gabezia duten herrialdeak haserre daude nekazaritza-dirulaguntzek tokian tokiko produktuak ordezkatu dituztelako. Horregatik, askotan laguntza eske doaz MMEra.
MMEk berebiziko eginkizuna betetzen du ur-iturri jakin batean oinarritzen diren nekazaritzako gatazketan. Gainera, etorkizuneko uraren gatazkei irtenbide bat bilatzeko jarraibideak zehazten ditu. Pentsalari talde batek uraren ondorioz sor litekeen gerrari buruz hausnartu du, konpondu gabeko arazoaren ondorio gisa. Izan ere, ur baliabideen eskasia dela-eta eta populazioa erritmo ikaragarrian hazten ari dela-eta, MMEk arazoa konpontzeko gaitasuna gal dezake.
Uraren gatazkak estatu barruan eta estatuen artean gerta daitezke. Estatuen arteko gatazkak ondoan dituzten herrialdeekin gertatzen dira, bi herrialde horiek mugaz bestaldeko ura banatzen dutenean, ibaia, itsasoa edo lurpeko ur arroa, esaterako. Adibidez, Ekialde Hurbilak munduko ur gezaren % 1 du, eta kopuru hori munduko biztanleriaren % 5en artean banatu behar du. Estatu barruko gatazkak herrialde bereko bi aldeen artean gertatzen dira: adibidez, nekazarien eta industriaren artean (ura nekazaritzarako edo industriarako erabili).
Unescoren arabera, estatuen arteko gatazka nagusiak gehienbat Ekialde Hurbilean gertatzen dira: Eufrates eta Tigris ibaiengatik gatazkak daude Turkiaren, Siriaren eta Iraken artean; eta Jordan ibaiaren inguruan Israelen, Libanoren, Jordaniaren eta Palestinako Estatuaren artean. Afrikan, Nilo ibaia dela eta, gatazkak sortzen dira Egiptoren, Etiopiaren eta Sudanen artean, eta Erdialdeko Asian Aral Itsasoaren inguruan gatazka dago Kazakhstanen, Uzbekistanen, Turkmenistanen, Tajikistanen eta Kirgizistanen artean. Estatu mailan, adibide adierazgarria da Boliviako Cochabamban 2000. urtean gertatu zen protesta. Iciar Bollaín zuzendariak "También la lluvia" (2010) film espainiarrean irudikatu zuen bertan gertatutakoa.
Analista batzuek uste dute gizakiak ur baliabideen kontsumoa areagotu duenez, uraren inguruko gatazka gero eta gehiago hasiko direla etorkizun hurbilean.
1979an, Anwar Sadat Egiptoko presidenteak esan zuen Egipton berriro gerra hasten bazen, urarengatik izango zela. Bestalde, Etiopiako Lehen Ministroak, Meles Zenawi-k, Egipto eta Etiopiaren arteko harremanari buruz honako hau esan zuen: «Ez nau kezkatzen Egiptoarrek bat-batean Etiopia inbaditzeak. Saiatu den inor ez da bizirik atera istorioa kontatu ahal izateko».
International Water Management Institute-k (uraren gestiorako nazioarteko institutuak) eta Oregongo Estatu Unibertsitateak egindako ikerketaren arabera, aukera gehiago daude estatuen arteko lankidetza gertatzeko, haien arteko uraren gatazka gertatzeko baino, ehunka itun eta hitzarmen baitaude abian. Uraren inguruko gatazkek gora egiten dute beste gizarte-kontu batzuk direla eta. Aitzitik, Pacific Instituten arabera, estatuen arteko uraren gatazka murriztu bada ere, nazio barruan gatazka sortzeko arrisku handiagoa dago, uraren erabiltzaileen artean, eskualdeen artean, talde etnikoen artean eta lehian dauden interes ekonomikoen artean. Water Conflict Chronologyk dio estatu barruko arazoek uraren inguruko gatazkak areagotzen dituztela eta nazioarteak horiek ebazteko erabili ohi duen moduak, hitzarmen aldebiko eta aldeaniztuna esaterako, ez direla eraginkorrak.
Suitza eta Suediako Gobernuarekin lankidetzan, Strategic Foresight Group taldeak Blue Peace izeneko estrategia bat garatu du; helburua mugen arteko ur gatazkek kooperaziorako bidea hartzea da. Blue Peace estrategiak orain arte erabili ez den egitura politiko bat proposatzen du: ur baliabideen kudeaketa jasangarria bultzatzen du, eta bakerako lankidetza. Lankidetzaren bidez, elkarbanatutako ur baliabideei ahalik eta etekin handiena ateratzen bazaie, ez da izango soilik herrialdeen arteko esleipena, eta, hala, bakea lortzeko aukerak handitu egingo dira. Blue Peace estrategia eraginkorra dela frogatu da hainbat kasutan, Ekialde Hurbilean eta Niloko arroan, esaterako.
Hidrogeno ibilgailu
Hidrogeno ibilgailua, mugitzeko erregai nagusi bezala hidrogenoa erabiltzen duen ibilgailua da.
Ibilgailu hauek hidrogenoa nagusiki bi metodoen bidez erabiltzen dute: konbustioa edo erregai-pilaren konbertsioa. Konbustioan hidrogenoa motorrean erretzen da, ohiko ibilgailuetan gasolinarekin gertatzen den antzera. Aldiz, erregai-pilaren kasuan, beren bidez hidrogenoa motorra mugituaraziko duen elektrizitatean bilakatzen da.
Bi metodoen bidez ateratzen den hidrogenoaren soberakin nagusia ura da, batzutan mikroturbina bat mugiarazteko aprobetxatzen da.
Hidrante
Hidrante edo sute-aho edo ur-hargune ur hargune mota bat da, hoditeria nagusitik ur emari handia emateko diseinatua, batez ere suak itzaltzeko lanetarako. Ura hiri-horniketaren sare batetik ateratzen du edo biltegi batetik, ponpa baten bidez.
Bi mota nagusi daude.
Eraikinen inguruan kokatzen dira, lurretik bertikalean jarrita, suhiltzaileek mahukak zuzenean erants dezaten. Lurperatuak ere izan daitezke espaloiaren azpian kutxatila baten barruan kokaturik.
Suteetako ur hargune hornitua baita SUH hizkiez ezaguna. Eraikinen barruan egon ohi da, ikusgai dagoen kutxa baten barruan.
Mahuka (hodia)
Mahuka hodi malgu bat da, batez ere likidoak toki batetik beste batera eramateko.
Mahukaren erabilera batzuk honako hauek dira:
Parral
Parrala langa, makil, zuhaixka eta adarren multzoa da, elkarren artean lotuta eta landare igokariz eta loreez bilbatutakoa; lorategietan eginak izaten dira aterpe apaingarri modura. Jatorriz mahatsondoak eusteko zena geroago hormak adarrekin janzteko erabili izan da eta horrela, jolas-lorategietan arkupeak, galeriak eta atari modukoak sortu dira.
Passionera
Passionflower ( "Passiflora caerulea" ) edo pasioaren lorea, loredun landare mota bat da. Hego Amerikan ( Peru, Uruguai, Brasil, Argentina ) jatorria duen landare igokaria da. passifloràcia motako landareen artean lorezaintza gehien landatzen dena da, sendabelar moduan aldiz "Passiflora incarnata" da gehien erabiltzen da. Bere izen espezifikoa "caerulea" bere lorea urdina dela adierazten du. Hedatzen da haziaz, hilabete bat behar dela hartu ahal izateko. Landare hau àssioneren arteko indartsuena da izozteetan irauteko, -15 °C-raino jasota ere izoztearen ondoren lurretik errebotatzen da. Hibrido ugari daude. Jangarria da, baina koipetsua da.
15-20 metroko altuera har dezake euskokapen alternoarri batera helduta hazten denean. Hostoak kokapen alternoa dute, palmatuak dira eta pentalobulodunak (batzuetan hirutik zazpirainoko lobuluak) guztira 10-18 cm luze. Hostoen oinarriak 5-10 cm luze den eraztuna du euskarriari itsatsi ahal izateko.
Lorea konplexu eta lurrintsua da 10 cm ingurukoa diametroarekin, bost sepalo eta petalo zurixkekin, korolan harizpi urdin edo moreak ditu baita bost estamine horixka berde eta hiru estigma more. Klima tropikaletan urte osoan loratzen da, klima mediterraneoetan udaberritik udazkenera arte bakarrik. Drupe laranja modukoa da fruitua, 6 cm luze eta 4 cm-ko diametroarekin.
Iturgin giltza
Iturgin giltza iturgintza-hodiak biratzeko erabiltzen den giltza erregulagarria da. Hodien diametro desberdinetara egokitzen da giltzaren eskutokietako batean den eraztuna biratuz.
Iturgin giltza 1888. urtean asmatu zuen Johan Petter Johansson asmatzaile suediarrak. Bere abantaila nagusiena lor daitekeen tortsio-indar handia da. Hala ere, arduragabe erabiltzen bada, hodia urra edo hauts dezake.
Gaikako zabor-bilketa
Gaikako zabor-bilketa mota desberdinetako zaborrak bereiziz egiten den bilketa da: erretzekoak, birziklatzekoak, plastikoak, beirak, pilak, etab. aparte jarrita.
Gaikako bilketa egiteko, funtsezkoa da herritarren laguntza: bizilagunek hondakin aprobetxagarriak gainerako hondakinetatik bereizten dituzte, eta edukiontzi egokietan uzten dituzte. Lankidetza hori lortzeko, herritarrak sentsibilizatzen dira ingurumen-hezkuntzako kanpainen bidez.
Aukeraketa errazteko, edukiontziak kolorearen arabera bereizten dira, eta, zenbaitetan, formaren arabera.
Zabor-bilketako kamioi
Zabor-bilketako kamioia edo zabor-kamioia zabor kopuru txikiak biltzeko eta zabortegietara eta tratamendu eta birziklapen zentroetara garraiatzeko diseinatutako kamioia da. Batzuetan, badu hondakinak konprimitzeko mekanismoa ere, zabor gehiago biltzeko ahalmena lortzeko. Nahiko ohikoak dira hiriguneetan.
Xilofagia
Xilofagia (grezieraz: ξυλοφάγος, "xulophagos" "zur-jalea"; ξύλον, "xulon", "zur" eta φαγεῖν, "phagein", "jatea" hitzetatik eratorria) ekologian erabilitako terminoa da, zura jaten kontsumitzaile primarioen elikadura-ohiturak deskribatzen dituena. Sapro-xilofago edo saproxiliko esaten zaie hildako egurra besterik jaten ez duten animaliei, eta baita beren bizi zikloaren zati batean hilda edo deskonposatzen ari den egurraren mende daudenei.
Intsektu askok zura erasotzen dute, zura zein egoeratan dagoen arabera: espezie gutxi batzuek zuhaitza zutik dagoenean, beste askoz gehiagok basoan moztu edo erori ondorengo enborretan eta batzuk dagoeneko erabili den zur lehorrean. Intsektu helduek zur barnean erruten dute eta larbak bertan garatzen dira osagaiak janez, gehienetan onddoek eta bakterioek aurre-hondatutako zuran. Bere garapenaren azken etapan, larba heldu bihurtzen da eta bere habitata uzten du ugaltzeko. Orduan zulatzen du intsektuak erasotako zuran ikusten den irteera-zuloa.
Zur lehorra zulatzen duten intsektuen artean hauek daude: Hylotrupes, Lyctus, pipiak eta termitak.
Gipuzkoako Ur Kontsortzioa - Gipuzkoako Urak
Gipuzkoako Ur Kontsortzioa – Gipuzkoako Urak ur-hornikuntza eta saneamenduaz arduratzen den Gipuzkoako erakunde publikoa da. Gaur egun, Gipuzkoako lurraldearen %86-an jarduten du. 1990an sortu zen, eta bere eskumen nagusien artean dago ur-hornidura, ur-zikinen arazketa eta abonatuen kudeaketa.
Uraren kudeaketaz arduratzeaz gain, uraren erabilera egokiari buruzko sentsibilizazio kanpainak ere egin izan ditu.
Gipuzkoako Ur Kontsortziak azpiegitura sare bat du lurraldean zehar uraren hornidura burutu ahal izateko. Erakundeak hainbat urtegi eta araztegi ditu (Edateko Uren Araztegiak eta Hondakin Uren Araztegiak) ditu honako herrietan: Aduna, Aretxabaleta, Arrasate, Ataun, Azpeitia, Beasain, Bergara, Deba, Eibar, Elgoibar, Getaria, Ikaztegieta, Legazpi, Mendaro, Mutriku, Urretxu, Zumarraga, Zarautz eta Zumaia.
Arabako Errioxako Urkidetza
Arabako Errioxako Urkidetza ur-hornikuntza eta saneamenduaz arduratzen den Arabako enpresa publikoa da. 1999ko maiatzaren 25ean sortu zen Arabako Foru Aldundiaren eta Arabar Errioxako zein Guardiako udalen ekimenez, eta aipatutako udalerri guztiak barnebiltzen ditu. Bere eskumen nagusien artean dago ur-hornidura, ur zikinen zein edateko uren arazketa eta abonatuen kudeaketa. Uraren hornidura bermatzeko urtegiak, ibaiak eta lurpeko urak ustiatzen ditu.
Arabako Errioxako Urkidetzak Hondakin Uren Araztegiak ditu honako herrietan:
SUEZ
SUEZ frantses estatuko udalerrien ur-hornidura eta saneamenduaz arduratzeagatik ezaguna den enpresa multinazionaletako bat da, eta Ipar Euskal Herriko hainbat udaletxek baliatzen dituzte haren zerbitzuak.
Gaur egungo Suez taldea hainbat enpresen fusioa da. Erroak XIX. mendean sortutako enpresetan ditu, gerora elkarri batzen joan zirenak: "La" "Compagnie universelle du canal maritime de Suez" (euskaraz, “Suezko itsas kanaleko Konpainia unibertsala”) eta "La Société Lyonnaise des eaux et de l'éclairage" (euskaraz, “Ur eta argiztapen Sozietate Lyondarra”).
Talde industrial frantses-belgiar honek energia (argindar eta gas) zein uraren kudeaketa arloetan mundu mailako garrantzia izan zuen. 2008n Gaz de France enpresarekin bat egin zuen eta fusio horretatik "GDF Suez" eta "Suez Environnement" sortu ziren; lehenak energia kudeatzen zuen, bigarrenak ura. 2015etik goiti "GDF Suez"-ek "Engie" izena hartu zuen eta "Suez Environnement" aldiz, Suez bilakatu zen.
Enpresa hau Ferdinand de Lesseps arkitektu frantziarrak sortu zuen 1858an, Frantziar Inperio Koloniala hedatze bete-betean zelarik. Enpresaren helburua gaur egungo Egipton kokatzen den Suezko kanala sortu eta ustiatzea zen. Mediterraneo itsasoa eta Itsaso Gorria batzen dituen 160 km-ko kanal hau 1869an inauguratu zuten.
1956an, Egiptoko garaiko lehendakaria zen Gamal Abdel Nasserrek kanala nazionalizatu egin zuen, ordurarte "Compagnie universelle du canal maritime de Suez"-en jabetza zena "Suez Canal Authority" (euskaraz, “Suezko Kanalaren Autoritatea”) enpresa publikoaren jabetza bilakatuz. Hala ere, entrepresa frantsesak kalte-ordain handiak jaso zituen trukean, 1968 urte arteko ustiaketa baimena baitzuen. 1958an "Compagnie financière de Suez" (“Suezko Finantza Konpainia”) izena hartu eta finantza munduan sartu zen, ekonomiako hainbat sektoretan inbestimenduak biderkatuz.
Frantses estatuak "Compagnie financière de Suez" nazionaliztu egin zuen 1982an, baina gerora berriz pribatizatu zuten 1987an. 1990an, enpresak "Compagnie de Suez" izena hartu zuen. 90. hamarkadako higiezinen krisiaren ondorioz hasiera zaila egin zitzaion, eta 1997an "Lyonnaise des eaux" entrepresarekin fusionatu zen.
"La Société Lyonnaise des eaux et de l'éclairage" (euskaraz, “Ur eta argiztapenaren Sozietate Liondarra”) 1880an sortu zen. XX. mende hastapenean zehar, frantses estatuko gas eta argindar hornitzaile garrantzitsua bilakatu zen. Garaiko frantses kolonietan ere garatu zen, hala nola Afrika Iparraldean (Maroko eta Tunisian), Afrika erdialdean (Togo eta Kongo-Brazzavillen) eta Pazifikoan (Kaledonia Berrian).
Frantses estatuan gasa eta argindarra nazionalizatu zutelarik 1946an, sozietatu honek "Lyonnaise des eaux" izena hartu zuen. 1972an "Dégrémont" entrepresa erosi ondotik uraren eta hondarkinen kudeaketan sakondu zuen. 1980 eta 1990. hamarkadetan internazionalizazio fase berri batean sartu zen, eta bere ur-horniketa eta tratamendu zerbitzuak Erresuma Batua, AEB edo Espainia bezalako estatuetan zabaldu zituen.
1967an "Compagnie financière de Suez" entrepresa "Lyonnaise des eaux" sozietatearen kapitalean sartu eta akziodun nagusi bilakatu zen. Bi enpresak 1997an fusionatu ziren eta "Suez Lyonnaise des eaux" izena hartu zuten. Suez-ek finantza eta banku arloan zituen jarduerei uko egin eta "Lyonnaise des eaux"-k hedabideen arloan zuen interesekin bat egin zuen. 2001ean, taldeak "Suez" izena hartzen du.
Multinazional honen jarduera mundu osoan zehar hedatu zen. Fama txarra ere hartu zuen Argentinan, 1993tik 2006ra Buenos Aireseko ur-hornitze sarearen kudeaketa kaxkarra dela eta.
2008an "Gaz de France" enpresarekin fusionatu eta bi talde sortu ziren: "GDF Suez" energia arloan, eta "Suez Environnement" uraren kudeaketa arloan. "Suez Environnement" enpresak beste enpresa batzuekin batzen segitu zuen, adibidez 2010ean Agbar Taldea erosiz. "GDF Suez" enpresak "Engie" izena hartzean 2015ean, "Suez Environnement" "Suez" izatera pasa zen.
"Suez" enpresa multinazionalaren jarduera mundu osora hedatzen bada ere, Euskal Herrian Euskal Hirigune Elkargoko partaide diren herriko etxe batzuen ur hornitzaile eta tratatzailea izateagatik da ezaguna.
"Suez" taldeak honako jarduerak jorratzen ditu:
Hondarkinen kudeaketari dagokionez, "Suez" taldeak ondoko jarduerak eramaten ditu:
2019ko apirilaren 30eko akziodun nagusien zerrenda:
"Suez" entrepresak bere interesak bultzatzeko lobby jardueran sartua da, hala nola frantziar estatuko eta Europar Batasuneko erakundeetan.
Frantziako Nazio Biltzarrean lobby gisa izena emanda dago. 2012an, Frantziako Legebiltzarrean eramaten zuen lobby jarduerarentzat 40 000 eta 50 000 euro artean baliatu zituela onartu zuen "Suez"-ek. Bestalde, 2009tik landa Europako Batzordean izena emanda dago lobby gisa. Egun osoz lanean ari ziren 6 langile zituela onartu zuen 2015ean, eta urte berean 800 000 eta 900 000 euro arteko gastuak egin zituela lobby jardueran. Bere aktibitatea aintzinera eramateko 36 851 euroko diru-laguntza jaso izana ere adierazi zuen "Suez"-ek, eta Europar Batasuneko erakundeekin edukitako salerosketengatik 6 001 974 euro irabazi zuela ere onartu zuen.
Zigoitiko Ur Partzuergoa
Zigoitiko Ur Partzuergoa ur-hornikuntza eta saneamenduaz arduratzen den Arabako enpresa publikoa da. 2003ko apirilaren 8an sortu zen. Arabako Foru Aldundiaren eta Zigoitiako udalaren ekimenez. Bere eskumen nagusien artean dago ur-hornidura, ur zikinen zein edateko uren arazketa eta abonatuen kudeaketa.
Busturialdeko Ur Partzuergoa
Busturialdeko Ur Partzuergoa ur-hornikuntza eta saneamenduaz arduratzen den Bizkaiako erakunde publikoa da. 1992an sortu zen Busturialdeko udalen erabakiz. Bere eskumen nagusien artean dago ur-hornidura, ur zikinen arazketa, edateko uren tratamendua eta abonatuen kudeaketa.
Gaur egun 16 udalerrik osatzen dute partzuergo hau: Arteaga, Ea, Elantxobe, Gernika-Lumo, Forua, Ibarrangelua, Mendata, Murueta, Ajangiz, Muxika, Busturia, Sukarrieta, Mundaka, Kortezubi, Arratzu eta Bermeo.
Uraren kudeaketaz arduratzeaz gain, sentsibilizazio kanpainak ere egiten ditu, bereziki haur eta nerabeen artean, besteak beste ikastetxeetan banatzeko material didaktikoa sortuz.
AGUR SA
AGUR S.A. uraren, eraikuntzaren eta ingurugiroaren alorrean diharduen Lapurdiko familia-enpresa pribatu bat da, Etchart Taldeko kide. 1992an sortu zen Irisarrin , eta Iparraldeko hainbat herrietako ur-hornikuntzaz zein uraren saneamenduaz eta eskuratzeaz arduratzen da. 1300 langile ditu eta Ur-Hornitzaile Independenteen Federazioko partaide da.
Entrepresaren kapitala Etchart familiaren eskuetan da ehuneko ehun, ez baitute finantza-merkatuan inbestimendurik egiten. Euskal Herrian sortu bazen ere, Akitania Berrian zehar lan egiten du eta hainbat bulego ditu Euskal Herritik kanpo. Euskal Herrian hiru bulego ditu: Hendaian, Baionan eta Irisarrin.
LAGUN
LAGUN uraren eta ingurugiroaren alorrean diharduen Zuberoako enpresa pribatu independente bat da, 90 urte baino gehiago dituen Hastoy Taldeko kide. Atharratzen dute bulego nagusia, eta Iparraldeko hainbat herrietako ur-hornikuntzaz eta uraren saneamenduaz arduratzen da. Ur-Hornitzaile Independenteen Federazioko partaide da.
Euskal Herrian lan egiteaz gain, Biarnon, Landetan eta Pirinio Garaietan ere badihardu.
LAGUN entrepresak ondoko zerbitzuak eskaintzen dizkie herriko etxeei:
SAUR
Saur taldea frantses estatuko udalerrientzat eta erakunde industrialentzat ur kudeaketa zerbitzuak eskaintzen dituen enpresa multzo bat da. Zerbitzu hauek ingeniaritza lanei, ustiapenari edo aisialdi arloko egituren kudeaketari (golf zelaiak, kanpinak) loturik daude. Saur taldeak frantses estatu barnean eta kanpoan dihardu, eta Ipar Euskal Herriko hainbat herriko etxek baliatzen dituzte haren zerbitzuak.
Saur enpresa ("Société d’Aménagement Urbain et Rural," ) Pierre Crussard frantziarrak sortu zuen 1933an, Anguleman. Jatorriz eraikuntza arloko enpresa bat zen baina Pierre Crussard ETDE sareko akzioduna izanki, laster hedatu zen uren tratamendu eta ur edangarrien hornidura arloetara.
1934an haren lehen ur zerbitzu emakida izenpetu zuen Charente eskualdeko Villejoubert herriarekin. Garaian 27 abonatu baizik ez ziren. Gerora kontratu asko izenpetu zituen Loira Atlantikoa, Vendée eta Charente eskualdeetan. 1960. hamarkada arte, hiri handietako zerbitzu-emaile nagusiak "Lyonnaise des eaux" eta "Générale" enpresak izanki, "Saur" landa-eremuan garatu zen batez ere.
"Saur"-ek 1960an "SODECI" ("Société de Distribution des Eaux de la Côte-d’Ivoire", euskaraz “Boli Kostako Uren Banaketa Sozietatea”) sortu zuen, Boli Kostak independentzia lortu berri-berritan. "SODECI-k" Boli Kosta osoko uren kudeaketarako eskumenak lortu zituen, estatu mailako partzuergo-kontratu bat lortzen zuen lehen enpresa pribatua bilakatuz. Bere jarduera Afrikan zehar zabaltzen jarraitu zuen, "Saur-Afrique" eskumendekoa sortuz.
1974ean, Saur-ek bere Lanbide Heziketako Institutua sortu zuen eta bere arloan hori egiten zuen lehen enpresa frantziarra bilakatu zen. Maurepas herrian kokatua da.
1984an Bouygues enpresa akziodun nagusi bilakatu zen, eta hamar urte berantago "Saur International" sortu zen Bouygues eta EDF-ren arteko akordio baten ondorioz. 2001an Bouygues akziodun bakarra bilakatu zen eta halaxe segitu zuen 2005 arte. Urte hartan, Bouygues-ek Saur-en zituen akzio kopuru handi bat saldu eta kapitalaren %10 baizik ez zuen atxiki, "PAI Partners" enpresaren mesedetan. Ondoko urtean, Bouygues-ek akzio guztiak saldu zituen.
2013an bi miliar euroko zorrari aurre egin ezinik Saur egoera larrian zen, porrot ekonomikotik hurbil. 2013ko uztailean, birfinantza plan bat onartu zen eta Saur-en "holding-a" den Hime enpresaren zorra erdira beheititu zen. Saur-en akziodunak bankuak ziren, gehienak frantziarrak, nagusiki BNP Paribas eta BPC. Birfinantza plan honek hainbat ehunka lanposturen desagerpena ekarri zuen.
2016ko abenduan, "Paprec" enpresak Saur-en eskumendeko edo filiala den "Coved" hondarkin-tratamendu entrepresa erosiko zuela adierazi zuen, 250 milioi euro ingururen truk. Urte berean Saur-eko zuzendaritzak 1.25 miliar euroko etekina egin izana onartu zuen, garbiketa arloko jarduerak kontuan hartu gabe.
2017ko azaroan, arrunt zorpetua, Saur 2019rako bere zorra birfinantzatu beharrean aurkitu zen eta ondorioz hiru bankuri (Natixis, Morgan Stanley eta BNP Paribas-i) haren egitura finantzario eta kapitalistikoaren garapena prestatzeko galdetu zien. 2018ko apirilean, Saur-ek akzioen %70a salduko zuela iragarri zuen, “kide egonkorrak” behar zituela esanez. Hainbat hautagaien artean, Wallenberg familiarena den EQT diru-funts suediarra atera zen garaile.
"Saur" enpresaren jarduera mundu osora hedatzen bada ere, Euskal Herrian Euskal Hirigune Elkargoko partaide diren herriko etxe batzuen ur hornitzaile eta tratatzailea izateagatik da ezaguna.
"Saur" taldeak honako jarduerak jorratzen ditu:
"Saur" taldeak ur kudeaketa zerbitzuak eskaintzen dizkio administrazio publikoari zein talde industrialei. Frantses estatuko 6700 udalerrientzat egiten du lan, eta zazpi milioi kontsumitzaile ditu. "Saur" mikrokutsatzaileen deuseztatze prozedurak garatzen aritu da.
Beste zenbait datu gehigarriren artean, aipa daiteke "Saur"-ek 40 000 araztegi eta ur edangarria tratatzeko lantegi ustiatzen dituela, 200 000 sare kudeatzen, 690 milioi m3 ur edangarri ekoizten dituela eta 457 milioi m saneatzen dituela urtean. Frantses estatuan, "Saur" hirugarren ur banaketa erakundea da, Suez eta Veoliaren ondotik.
"Stereau" Saur taldeko ingeniaritza eskumendekoa da. Hark ere tokiko administrazio publikoarentzako edo enpresa industrialentzako egiten du lan, hala nola araztegien eta ur edangarria ekoizteko lantegien “diseinuan, eraikuntzan eta ustiapenaren asistentzian” . Halaber, "Stereau"-k ur tratamendurako lantegien eraikuntzan, usainen zein gantzen tratamendurako tresneriaren sorkuntzan eta lokatz bolumenak beheititzeko tratamenduen sortzean ere parte hartzen du.
Datu gehigarriak: 60 urte ditu eta 2 500 lantegi baino gehiago; 10 milioi kontsumitzaile baino gehiago eta 35 brebeta aktibo.
"Cise TP"-k uraren banaketarako eta ur erabilien zein euri-uren bilketarako diren beharrezko sareak diseinatu, ezarri eta zaharberritzen ditu. Bestalde, 1000 lan-eremu eta 700 sare ezartze urteko.
"Saur" eta "EDF" enpresak "Electricité de Mayotte"-en %25aren jabe dira, zati handiena departamentuaren jabetza izanki. Enpresa honek argindarra ekoitzi, garraiatu, banatu eta saltzen du. Azken aldian, eguzki-energia biltzeko proiektuetan dabil.
Datu gehigarriak: 41 000 bezero ditu, eta 320 MWH-eko ekoizpena urtean.
"Bluegreen" golf-zelai sarea kudeatzen du. "Bluegreen"-en parte diren 48 zelaietarik gehiengoa zerbitzu publikoen delegazio edo partzuergo bidez kudeatzen du.
Bestalde, 2009az geroztik "Flower Campings" kanpin sareaz ere arduratzen da. Gaur egun 130 kanpin ditu frantses estatuan zehar barreaturik.
"Saur" taldea enpresak bere interesak bultzatzeko lobby jardueran sartua da, hala nola frantziar estatuko eta Europar Batasuneko erakundeetan.
Frantziako Nazio Biltzarrean lobby gisa izena emanda dago. Taldearen arabera, 2013an lobby jarduerei zuzenki lotutako urteko kostua 10 000 euro baino gutxiagoko izan zen.
Nafarroako Hondakinen Partzuergoa
Navarra de Infraestructuras Locales, S.A. (NILSA) Nafarroako Gobernuaren enpresa publiko bat da. Nafarroako Enpresa Korporazio Publikoaren barnean dago eta haren xedeak hondakin-urak araztea, hiri-hondakinak kudeatzea eta horniduran laguntzea dira. Iruñean dute bulego nagusia.
NILSA 1989an sortu zen, Nafarroako Ibaien Saneamendurako Planaren tresna kudeatzaile gisa, hots ibaiak lehengoratzeko helburuarekin. Gaur egun, haren erantzukizuna plan horren ezarpenean datza, baita hartatik eratortzen diren arloetan parte hartzea ere.
2007an Nafarroako Hondakinen Partzuergoa sortu zen, eta NILSA haren kudeatzailea da. Entitate horrek Nafarroako mankomunitate guztiak biltzen ditu (Iruñerrikoa izan ezik), baita Baztango Udala ere.
NILSAk uraren horniduran eta saneamenduan zein hondarkinen kudeaketan dihardu.
NILSAk 141 araztegi eta 544 putzu septiko ditu. Alde batetik hondarkin urak arazten ditu, eta bestetik euri urak. Urtean 78.522.998 metro kubiko ur arazten ditu (2015eko datuak).
NILSAk arazte biologikoa baliatzen du gehien bat, iragazki biologikoetan oinarritutako tratamendua, 1990etik. Erabilitako beste tratamendu batzuk iragazki biologikoak, lohi aktiboak, ohantze mugikor aireztatuak eta urmaeleratzea dira. 2014. urtea arte biodiskoa deituriko tratamendua ere baliatzen zuen.
Hauek dira Partzuergoaren eginkizunak hondarkinen alorrean:
Hondakinen Partzuergoa, hark biltzen dituen hamabost entitateek bildutako hondakin-frakzioak garraiatzeaz, tratatzeaz eta birziklatzeaz arduratzen da. Erakunde horiek, Partzuergoak kudeatzen duena biltzeaz gainera, papera eta beira ere biltzen dituzte; kudeaketa-sistema integratuek eta paperaren birziklatzaileek kudeatzen dituzte. Partzuergoak ondoko frakzioetaz arduratzen da: ontzietaz (latak, brikak, plastikoak...), bio-hondakinetaz (lorezaintza-, inausketa-, eta janari-hondakinak) eta hondar-zatietaz.
Partzuergoak bi instalazio mota ditu hondakinak kudeatzeko: transferentzia-plantak (eta deskarga-nasak, txikiagoak) eta tratamendu-zentroak.
Partzuergoko kide diren entitateekin batera, NILSAk garbigune-sare bat prestatu du etxean sorturiko beste hondakin batzuk bildu eta kudeatzeari begira. Hondarkin hauek izaera berezikoak dira, hala nola tresna elektrikoak eta elektronikoak, pintura- eta berniz-hondarrak, drogeria eta lurrin-produktuak, eta abar. Bestalde, datozen urteetan, bederatzi konpostaje-planta egiteko planak badira. Etorkizuneko planta horiek titulartasun publikokoak izanen dira, edo, bestela, itundu eginen dira izaera sozialeko enpresekin edo nekazaritzako eta abeltzaintzako sektoreari lotutakoekin.
Uraren eta hondarkinen kudeaketaz arduratzeaz gain, NILSA-k sentsibilizazio kanpainak ere antolatzen ditu. Tailerrak, jokoak, bisitak, solasaldiak eta hitzaldiak egiten dituzte, gaztelaniaz, euskaraz zein ingelesez.
Partzuergoko kide diren mankomunitateak honakoak dira
Wallacea
Wallacea Indonesia eta Ekialdeko Timor artean banatutako eskualde naturalaren izen biogeografikoa da, zenbait uharte taldek eta hauek inguratzen dituzten itsas hondoek osatua. Asia eta Ozeaniaren arteko gune bat da, horietatik, Wallace Lerroak eta Lydekker Lerroak markatzen dituzten bi itsas hobi sakonek banatzen dutelarik.
Sondako uharte txiki gehienak hartzen ditu (), hala nola Lombok, Sumbawa, Komodo, Flores eta Sumba; Timor; Celebes; ipar Molukak ("Maluku Utara") Halmahera uhartearekin; eta Molukak ("Maluku"), Sahul plakakoak diren Aru uharteak izan ezik.
Wallaceako uharteak Sondako plakaren (Malaysiako penintsula, Sumatra, Borneo, Java eta Bali barnean hartzen dituena) mendebaldean eta Sahul plakaren (Australia, Ginea Berria eta Aru uharteak) artean hedatzen dira. Wallaceako uharteen lehorreko azalerak 338.494 km² hartzen du.
Wallacea munduko biodibertsitate handieneko eskualdeetako bat da, eta espezie endemiko zoologiko eta botaniko gehien dituenetako bat. Giza jardueraren mehatxu larria ere badu, eta, horregatik, Conservation International erakundeak munduan dauden 32 "biodibertsitate puntu beroetako" ("hotspot") bat bezala identifikatu du.
Latirismo
Latirismoa aixkolen edo horien deribatuen gehiegizko kontsumoak eragindako intoxikazio kronikoa da, leguminoso horretan substantzia toxiko batzuk – zenbait aminoazido – daudelako, batez ere nerbio-sistemari eragiten diotenak.
Intoxikazioa aixkolak ("lathyrus sativus") maiz kontsumitzearen ondorio da (batzuetan ia bakarrik); izan ere, landare horien haziek efektu toxikoa duten aminoazido batzuk dituzte gizakiengan eta beste animalia batzuengan (azken horien artean bereziki ekidoengan).
Gaur egun, latirismo hitzarekin bi sindrome ezberdin deskribatzen dira: bata, nerbio-sistema zentralaren alterazioetatik eratortzen diren efektuak dituena eta neurolatirismoa deitzen dena, eta bestea, hezurrak eta beste ehun konektibo batzuk berariaz inplikatzen dituena, osteolatirismoa izenekoa.
Neurolatirismoa aixkolean beta-N-oxalyl-L-alpha-beta-diaminoproponikoa (ODAP siglengatik ere ezaguna), kimikoki glutamatoaren antzekoa, egoteak eragiten du.
Bangladesh, Etiopia, India eta Nepalen gaixotasun tradizionala da. Emakumeak baino gizonak dira kaltetuenak, batez ere 25 eta 40 urte artekoak.
Espainiako Gerra Zibilaren osteko gose-garaian gaixotasun hedatua izan zen. Espainian, 1940 eta 1941ean Ley eta Oliver de la Riva medikuek aixkol-ahi kontsumoaren eta latirismoaren arteko harremana ezarri zuten arren, bere kontsumo-debekua ez zen 1967ra arte iritsi, frankismo betean.
Itsasoko ekosistema
Itsas ekosistemak uretako ekosistemen barruan daude. Ozeanoak, itsasoak eta padurak daude, besteak beste. ... Itsas ingurunea oso egonkorra da, lurreko edo ur gezako habitatekin alderatuta. Masa ozeaniko handien tenperaturak gutxi aldatzen dira, baita uraren gazitasuna ere (% 3,5).
Itsas ekosistema gazia den uretako ekosistema bakarrenetako bat da.
Itsas ekosistemak. Itsas ingurunean zenbait ekosistema garrantzitsu daude orden jakin batean antolatuta. Hauek dira sakoneraren eta ezaugarri geomorfologiko eta ozeanografiko nagusienak. Itsas ekosistemetan ozeanoak, itsasoak, padurak eta abar daude.
Hiri-inguruko parke
Hiri-inguruko parkea hiri inguruan aurkitzen diren naturaren ikuspuntutik balio dituzten espazioak babesteko erabiltzen den kontzeptua da. Horren bitartez, hiria eraztun berde batez inguratzea saiatzen da. Helburu desberdinak izan ditzake: jende askoren presentzia ez kaltetzeko babesa ematea, hiriak eragiten dituen kalteak eta kutsadura gutxitzeko bidea gisa ezartzea, jendearen naturarekin kontaktuan jartzeko aukera, hiriak sortzen duen hesi-efektua gutxitzea...
Gure artean ezagunena Gasteizkoa da.
Norbera babesteko ekipamendu
Norbera babesteko ekipamendua (laburdura, NBE.) langile bakoitzak bere laneko segurtasunerako edo osasunaren kontrako arriskuren babetik babesteko eraman edo eduki behar duen ekipamendua da, baita helburu hori bera izan dezakeen beste edozein osagarri edo lagungarri ere, hala nola maskarak, aurpegiko biserak, oihal isolatzaileak...
COVID-19aren pandemiaren garaian, ekipamendu hauen funtsezkotasuna agerian geratu zen, batez ere hazkundearen kurba gorantz zihoanean osasun-zentro askotan NBErik gabe geratu zirenean.
Komunitate (ekologia)
Komunitatea ekologi harremanean dauden espezie bi edo gehiagoren arteko konbinazio bereizgarria duen organismo taldea da. Komunitate ekologiak komunitate bateko espezien arteko interakzioak aztertzen ditu, denbora eta espazio ezberdinetan, eta komunitatea ezaugarritzen duten baldintzak zehazten ditu. Egungo komunitate ekologiak, espezie dibertsitatea, banaketa, ekosistemaren produktibitatea, kate-trofikoak eta harrapari-harrapakin dinamikak aztertzen ditu batik bat. Faktore abiotikoak ere ikertzen ditu (tenperatura, prezipitazioa, pH-a) izan ere, faktore hauek komunitateko espezieak iragazten dituzte. Basamortuko eta oihan tropikaleko landare komunitateak adibidez ez dira berdinak, eta ezberdintasun hau klimaren araberakoa da nagusiki. Gizakiaren jarduerek ere komunitatearen egitura aldatu dezake, habitatean kalteak eraginez.
Komunitatea zehatz definitzea zaila da, ikuspegi ezberdinetatik defini daiteke. Ez da berdina harizti batean  bizi den beldarrak edo hegaztiak izango duen komunitatea, nahiz eremu berean bizi. Komunitatea aztertzeko zein ikuspegi erabiliko dugun aldez aurretik zehaztea komeni da. Espezie kalteberen edo kaltetuenen ikuspegia erabiltzen da maiz, gerora hauen kontserbaziorako planak martxan jarri ahal izateko.
Komunitatea izate integratu bezala definitu behar dugun ala ez, eztabaida asko sortu dituen auzia izan da eta hainbat korronte sortu dira kontrako ikuspuntua dutenak:
Frederic Clementsek komunitateari definizio holistikoa eman  zion. Komunitatea bertan dauden bizidunen arteko interakzioak osatzen du, bertan espezien arteko interdependentzia handia dago eta espezie denek dute komunitatearen osaketan funtsezko funtzio bat. Komunitatea guztiz integratutako supraizaki baten gisara ulertzen da, sortu, hazi eta garatzeko gaitasuna duena gero eta konplexuagoa bihurtuz (jarraipen ekologikoa). Clemetsek landare espezie asko habitat batean baino gehiagotan agertzen zirela ikusi zuen eta hortik ondorioztatu zuen espezie batzuk beste batzuekiko menpekotasuna dutela. Komunitateen sorrera ez da ausazkoa eta koeboluzioan oinarritzen da.
Henry Allan Gleason-ek sorturiko korrontea. Komunitatearen funtzionamendua, berau osatzen duten espezien elkarrekintzaren menpekoa dela dio, baina hautespen naturalaren araberako indibiduo bakoitzaren garapenaren bidez osatzen dela. Hau da, komunitatea osatzen duten espezieak bere aldetik doazela argudiatzen du. Espezie bakoitzak bere ezaugarriak ditu, bere denbora eta lekua, eta ezaugarri horiek beste espezie batzuekin habitata elkarbanatzeko modukoak direnean, ausaz sortzen da komunitatea “Landare asoziazio bat ez da izaki bat, kointzidentzia bat baino ez da” (Gleason). Komunitateen arteko muga lausoa da.
Komunitatea denboran zehar aldatu daiteke. Izan ere, habitat bateko espezien banaketa espezieak dituen beharren, ondarearen eta gertaera estokastikoen menpe dago, eta hauek denboran zehar aldatu daitezke . Batzuetan komunitateko ezaugarriak momentuko baldintzek ez ezik iraganekoek baldintzatuko dituzte. Adibide bat jartzearren, Yellowstoneko natur parkean eginiko ikerketeta batean, ikusi zen sute handien ondoren, sute osteko landarediaren biomasa eta nutrienteen ziklo biogeokimikoak aldatzen zirela .
Dibertsitateak komunitatearen aldaketa mailan eragin dezake. Dibertsitate handia duten larreek adibidez urte euritsu zein lehorretan ekoizpena mantendu dezakete, dibertsitate gutxi dutenek aldiz, euri asko ala gutxi egiten badu, asko aldatzen dute ekoizpena. Honen arrazoia zera da, espezie dibertsitate handiko guneetan, funtzio berdina duten espezie bat baino gehiago egon daitezke baina ezaugarri fisiologiko eta genetiko ezberdinekin, eta hauetako batzuk inguruneko baldintzetara ondo egokituz gero ekoizpena mantentzea posible da.
Komunitatearen konposizioa, komunitatea osatzen duten espezie multzoak zehazten du. Aldiz, komunitatearen egitura espezie horien proportzioak. Komunitatea aztertzeko, espezie kopurua eta hauen banaketa, biak hartzen dira kontuan, bai eta hauen arteko interakzioak (interakzio interespezifikoak). Komunitatearen konposizioa hainbat iragazkik zehazten dute. Lehen iragazkia moldapen fisiologikoak izango dira, ondoren kontinente mailako baldintzak, gero espazio geografiko zehatzagoan aurkitzen ditugunak eta azkenik eremu zehatz horretako klima .
Nitxo ekologikoa espezie bat bizi daitekeen baldintza eta baliagai guztien konbinaketak osatzen du. Komunitate barnean espezie bakoitzak nitxo ekologiko bat hartzen du. Nitxo ekologikoak espezieak ingurunearekin eta komunitateko gainontzeko espeziekin izango duen harremana baldintzatuko du. Nitxo ezberdinak izateak espezie arteko lehia murrizten du eta espezie bi komunitate berean bizitzea ahalbidetzen du. Izan ere bi espezie ezin dira nitxo berean eta orekan epe luzez mantendu, bi espezietako bat beti izango da dominantea eta beste espeziea desagertaraziko du. Hortaz, zenbat eta nitxo ekologiko gehiago izan dibertsitate altuagoa izango dugu.
Espezie baten maila trofikoa, komunitate bateko sare trofikoan espezieak hartzen duen lekua da. Oinarrizko mailan espezie autotrofoak (ekoizle primarioak) daude. Ekoizle primarioak fotosintesi eta kimiosintesi prozesuen bidez energia ekoizteko gai dira. Hurrengo mailan herbiboroak ditugu zeinak ekoizle primarioez elikatzen diren. Hirugarren maila batean karniboro eta omniboroak ditugu, eta hauetaz elikatzen diren predatzaileek maila trofiko gehigarriak sortzen dituzte. Energiaren transferentzia ematen da maila trofiko batetik bestera, baina bidean energia asko galtzen da inefizientzia ekologikoaren ondorioz . Komunitate batean espezie batek duen maila trofikoa inguruan dauden espezien arabera aldatu daiteke. Deskonposatzaileek espezie autotrofoeei beharrezko duten energia eta nutrienteak emango dizkiete.
Komunitate askotan espezie gakoak daude, zeintzuen agerpen edo desagerpenak komunitatea guztiz alda dezakeen. Espezie hauek ez dute zertan komunitatean gehien agertzen direnak izan behar. Goi mailako harraparien desagertzeak adibidez, nahiz indibiduo gutxi izan, asko aldatu dezake komunitatearen egitura. Komunitatekoa ez den kanpoko espezie bat sartzeak ere aldaketa handiak eragin ditzake. Landare espezie inbaditzaile bati, komunitateak baliabide berriak eta lehiarako abantailak eman dakizkioke, eta gainontzeko espeziei baliabide horiek murriztu.
"Pisaster ochraceus" itsas-izar moreak "Mytilus californianus" muskuiluaren dentsitatea kontrolatzen du, honek muskuiluaren dominantzia galarazten du eta komunitateko gainontzeko espeziei baliagaiak izatea ahalbidetu.
Espeziarteko lehia mugatzailea den edozein baliabide eskuratzeko gertatzen da eta espezien ugal arrakasta murrizten du. Populazioen tamainan, biomasan eta dibertsitatean eragin zuzena du. Indibiduo, populazio eta espezie arteko lehia eman daiteke. Oro har, ikusi da lehia ez dela komunitate handien eboluzioaren erantzule .
Espeziek elikatzeko baliabideak ustiatzen dituzte. Ustiaketa motaren arabera herbiboroak (landareak erasotzen dituzte baina normalean ez dituzte hiltzen) harrapakariak (ehizakiak hiltzen dituzte eta hauek jaten dituzte) bizkarroiak (ostalaria erasotu eta bere barruan bizi dira), parasitoideak eta hiperparasitoideak ditugu. Ustiaketa orokorra edo espezifikoa izan daiteke.
Bi espezientzako mesedegarria den espezien arteko erlazioa. Behartua (bi espezie ezin direnean bakarrik bizi) edo hautazkoa (ez du zertan gertatu baina gertatzekotan lagungarriak dira) izan daiteke. Erlazio mutualistetan oinarritzen dira: polinizazioa, zookoria, koral eta dinoflagelatuen arteko erlazioa, herbiboro eta hesteetako florarena, mikorrizak, likenak, nitrogeno fixatzaileak diren organismoak...
Espezietako batek onura lortzen duen bitartean beste espezieak ez du onura ez kalterik jasaten. Onura duen espeziea komentsala izango da eta onurarik jaso ez duena ostalaria. Erlazio komentsalistak dituzte: zuhaitzetan bizi diren zenbait goroldio eta orkideoek, bakterio saprofitoek, hienak…
Komentsalismoaren aurkakoa, harreman honetan espezie batek beste espezie batengan eragin negatiboak ditu berak onura edo kalterik izan gabe.
Espezie bat (parasitoa) beste espezie baten (ostalaria) bizkar eta honi kalte eginez bizi den espezie bien arteko asoziazioa.
Komunitate arteko landaredi mugak zehaztea oso zaila da, eta animalien mugak zehaztea ia ezinezkoa, inguruneko faktoreen aldaketa nabariak ez badaude behintzat. Komunitateen arteko trantsizio argia badago, trantsizio puntu horri ekotonoa esaten zaio. Ekotonoak dibertsitate handiko guneak izaten dira bi komunitate ezberdinetako espezieak aurkitu ditzakegulako, baina maiz komunitate azpigaratuetako espezieak izaten dira eta kondizio ez optimoetan bizirauteko gaitasuna dutenak. Askotan, espezie guztiak aztertu eta gradiente arteko analisiak burutzean, ikusi da komunitate arteko mugak itxurazkoak baino ez direla.
Asaldurak, indibiduoak desagertarazi eta hutsuneak sortzen dituzten gertaerak dira. Asaldurek komunitate baten biomasa guztiz desagertarazi dezakete, ondoren berreskurapen prozesu baten bidez komunitatea hasierako egoerara bueltatu daitekeelarik. Komunitateak prest daude asaldurei aurre egiteko, eta askotan beharrezko zaizkie. Zuhaitz pirofito batzuk adibidez, baso-suteen ostean barreiatzen dituzte euren haziak. Gertatu izan da sute guztiak sahiestu nahi izatea eta ikustea, hori ez dela ona komunitatearentzat. Espezie exotiko batek landaredi eta suteen arteko oreka hau apurtu dezake. Oro har, maiztasun ertaineko asaldurak dituzten ekosistemak dira dibertsitate gehien dutenak.  
Asaldurak oso garrantzitsuak dira komunitatean espezie baten dominantzia ekiditeko. Harrapariek normalean dibertsitatea handiagotzen dute, eta dominantziak galarazten dituzte. Baina, harrapariak dominantzia gehiegi eskuratu dezake eta predazio gogorregiak sortu, kasu horretan dibertsitateak behera egiten du. Asaldurak dauden lekuetan predazioaren eragina txikitzen da, eta erdi-mailako maiztasunez ematen badira dibertsitatea handitu dezakete.
Garai ezberdinetan eman diren asaldurek sorturiko soilguneen artean interakzioak egoten dira eta garrantzitsua da hauek aztertzea. Soilgune baten erregenerazioa inguruneko komunitateen menpe egongo da, eta gerta daiteke, komunitate hauek ere beste asaldura bat gainditzen egotea. Batzuetan erregenerazio hauek aurreikusi daitezke, baina askotan zorizko kolonizazioen ondorio izaten dira.
Mintegi (nekazaritza)
Mintegia edo txirpia geroago beste leku batera aldatuko diren zuhaitz-landareak landatu eta hazten diren lekua da. Ekoizpen ertaineko edozein mintegik gutxienez honako azpiegiturak behar ditu:
Eta eduki dezake, konplexuagoa bada:
Euskal herriko ingurune babestuak
Euskal herriko ingurune babestuak Euskal herrian dauden lur edo ur eremu kontrolatuak dira. Arrazoi anitzak izan daitezke (fauna, flora, historia...), baina gune guztiak natura babesteko dira. Adibide batzukː
Urdaibai 1984. urtean ingurumen babestu moduan sortu zen UNESCOren bidez, 220km- ko azalera du eta bere erdigunea Oka ibaia da. Oka ibaia Oiz mendian jaiotzen da eta Mundakara heltzean itsasadar bihurtzen da eta padura zoragarriak sortzen ditu, non txori espezie asko joaten dira emigratzean eta horri esker Iberiar Penintsulan zailak ikusteko diren txori espezie asko ikusi ahal dira Urdaibain. Baina Urdaibaik padura batzuk baino askoz gehiago du, Laga eta Laida hondartzak daude hor ere, Bizkaia osoan ezagutuak, gainera alboan Mundakako hondartza geratzen da, mundu osoan ezagutua surfistengaitik bere olatu luzeei esker. Urdaibaien inguruan Euskal herriko historioan ezagututako leku garrantzitsuak aurkitu ahal dira, hala nola: San Juan de Gaztelugatxe, Ogoñoko Haitza, San Pedroko ermitak eta Omako basoa.
Urkiolako parke naturalak 59,58km ditu eta 1989ko abenduaren 29 inaguratu zen ingurumen babestu moduan eta Bizkaia eta Arabaren mungaren erdian dago kokatuta. Urkiola 8 udalez osatuta dago, 7 Bizkaian kokatuta eta 1 Araban; Arabako udala [[Aramaio]a deitzen da eta Bizkaian kokatuta daudenak [[Abadiño]], [[Amorebieta]]-Etxano, [[Atxondo]], [[Dima]], [[Durango]], [[Izurtza]] eta [[Mañaria]] dira. Gainera parkeak flora zoragarria du, 700 espezie ezberdin ingurukoa. Klima freskoa eta euritsua izaten da, horri esker landare eta zuhaitz mota asko hazten dira hor. Faunaz hitz egitean 137 espezie inguru daude (txori, arrain, [[narrasti]]...), guztiak bere leku erosoa aurkitzen dute Urkiolan. Urkiolak 15 tontor ditu: [[Anboto]], [[Elgoin]], [[Orisol]], [[Izpizte]], [[Alluitz]], [[Arrietabaso]], [[Kanpantorreta]], [[Urkiolamendi]], [[Leungane]], [[Mugarra]], [[Saibigain]], [[Untzillaitz]], [[Tellamendi]], [[Aitz Txiki]] eta [[Urtemondo]].
[[Kategoria:Naturagune babestuak]]
[[Kategoria:Euskal Herriko natura parkeak]]
[[Kategoria:Naturaren kontserbazioa]]
Zingira-nekosta
Zingira-nekosta ("Taxodium distichum") "Tamariz" generoko zuhaitza da, Hego-ekialdeko Estatu Batuetan jatorria duena.
1963. urtean "Cipre" (Louisianako frantsesez) izendatu zuten Luisiana estatuko zuhaitz ofizial. Batzuen ustez, Estatu Batuetako hegoaldeko zingiren ikurra da.
Dragoi-mutur
Dragoi-muturra ("Antirrhinum majus") Plantaginaceae familiako belar landare bizikorra da. Zurtoin tentea du, 60-80 cm ingurukoa; hostoak lantza itxurakoak, osoak eta peziolodunak. Loreak gorriak edo arrosak izaten ditu, hodi itxurakoak eta bi ezpain asimetrikoetan banatuak. Fruitua kuskuetan gordeta izaten du. Udaberrian eta udaran loratzen da, Mediterraneo inguruko hormetan eta harkaitzetan. Bigungarri gisa erabiltzen da sendagintzan; apaingarri gisa ere erabili ohi da.
Sodio bikarbonato
Sodio bikarbonatoa uretan oso disolbagarria den kolore zuriko konposatu solido kristalinoa da, NaHCO₃ formulakoa. Sodio karbonatoaren antzeko zapore alkalino arina du, baina  indartsuagoa eta gaziagoa da. Mineral gisa aurki daiteke naturan, edo artifizialki sor daiteke. Nahkolita da haren forma mineral naturala. Natron mineralaren osagaietako bat da, eta iturri mineral askotan disolbatuta dago. 
Azido handi samar baten eraginpean jartzen denean, deskonposatu egiten da eta karbono dioxidoa eta ura sortzen ditu, eta eferbeszentzia-ezaugarri bat sortzen du. Erreakzioa honako hau da:
Sodio bikarbonatoak karbono dioxidoa askatzeko duen gaitasunagatik, konposatu azidikoekin batera erabiltzen da, gaseosa ekoizteko eta okindegietan gehigarri leudante bezala. Antzina karbono dioxido iturri gisa erabiltzen zen Coca Cola sodarako.
Sodio bikarbonatoa Solvay prozesuaren bidez lortzen da. Prozesu hau Na₂CO₃ lortzeko erabiltzen bada ere, sodio hidrogenokarbonato bitarteko erreakzioetako batean lor daiteke. Prozesua erreakzio honetan datza: 
Na + Cl + NH + HO + CO  ⟶ NaHCO (s) + NH + Cl  non sodio hidrogenokarbonatoa hauspeatzen den.
Sodio karbonatoa eta potasio karbonatoa funtsezko substantzia kimikoak dira beiraren, ehunen, xaboiaren eta paperaren industrietarako. Europako mendebaldean, tradizionalki, egur-errautsetatik lortu izan da potasio karbonatoa. Hala ere, XVIII. mendean, deforestazioak errentagarritasun gutxiko ekoizpen-bide bihurtu zuen, eta potasio karbonatoa inportatzen hasi behar izan zen. Horrela, Europa osoan, potasio karbonatoa Ipar Amerikatik, Eskandinaviatik eta Errusiatik inportatzen zen, han baso handiak zeudelako oraindik ere. Sodio karbonatoa, berriz, Espainiako ekialdeko kostaldetik eta Kanariar Uharteetatik lortzen zen, han egur-ikatzaren antzera ekoizten baitzen, Itsas salsola izeneko kostaldeko landareetatik abiatuta. Egiptotik ere lortu zitekeen. Han, natron izeneko minerala laku lehorretako ohantzetatik ateratzen zen.
1783an, Frantziako Luis XVI erregeak eta Frantziako Zientzien Akademiak 2.400 librako saria emango zioten sodio kloruroa ekoizteko metodo bat aurkitzen zuenari. 1791n, Nicolas Leblancek, Luis Felipe II Orleanseko dukearen medikuak, bere metodoa aurkitu eta patentatu zuen. Urte horretan, Leblanc-ren lehen instalazioa eraiki zen Saint Deniseko dukearentzat, eta urtero 320 tona sodio karbonato ekoizten hasi zen. Hala ere, Frantziako Iraultzaren ondorioz sariaren dirua ukatu zioten.
Leblanc-ek 1791n eraiki zuen lehenengo planta bere prozesua erabiliz, Saint-Denis-en. Hala ere, 1794an Frantziako iraultzaileak plantaren jabe egin ziren, Luis Feliperen gainerako ondasunak bereganatzearekin batera, eta publiko egin zituzten Leblancen merkataritza-sekretuak. Napoleon I.ak 1801ean itzuli zion lantegia Leblanci, baina ez zuen diru nahikorik hura konpontzeko eta bitartean beste batzuek eraikitako soda-fabriken aurka lehiatzeko. Horren ondoren, Leblancek bere buruaz beste egin zuen 1806an.
XIX. mendearen hasieran, sodio karbonatoaren frantziar industriak 10.000 eta 15.000 tona artean sortzen zuen urtean. Hala ere, Britainia Handiak erabili zuen gehien Leblanc prozesua. Hura erabiltzen zuen lehen soda-planta britainiarra Losh, Wilson eta Bello burdin faktoriaren sortzaileen Losh familiak eraiki zuen Walker-en, Tyne ibaiaren ondoan, 1816an. Baina gatzaren ekoizpenaren gaineko muga-zerga britainiar handiek oztopatu egin zuten Leblanc prozesuaren ekonomia, eta halako jarduerak eskala txikian jarraitu zuten 1824ra arte. Gatzaren tarifa indargabetu ondoren, izugarri hasi zen Britainia Handiko soda-industria, eta James Muspratt-ek Liverpool-en eta Charles Tennant-ek Glasgow-tik gertu eraikitako lantegi kimikoak munduko handienetakoak bihurtu ziren. 1852.urtea baino lehen, urtero 140.000 tonako soda-ekoizpenak lortu ziren Erresuma Batuan, eta 45.000 tona Frantzian. 1870eko hamarkadan, britainiar alkalinoen produkzioa 200.000 tonara iritsi zen urtero, munduko beste herrialde guztiek batera baino gehiago.
Sodio bikarbonatoa gozogintzan erabiltzen da batez ere; beste osagai batzuekin erreakzionatzen du eta karbono dioxidoa askatzen du. Horrek masa altxatzen laguntzen du, eta zaporea eta bolumena ematen dizkio. Erreakzio hori eragiten duten konposatu azidoen artean potasio bitartratua (tartariar krema ere esaten zaio), limoi zukua, jogurta eta azido azetikoa daude.
Sodio bikarbonatoa agente alkalinizatzaile gisa erabiltzen da, eta listuarekin konbinatuta jarduten du koka-katilua murtxikatzean (edo akulikoa, leuntzeko eta koka-hostoaren metabolitoak erauzteko). Horrela, koka-katilua murtxikatzea prozesu atsegina da, eta kontrakoa egitean baino iraunkorragoa. Sodio bikarbonatoa kokarentzat azukrea kafearentzat dena da; horrela, Perun, Bolivian eta Argentinako iparraldeko mendietan (han ohikoa da) altua da sodio bikarbonatoaren kontsumoa. Txinan oinak garbitzeko erabiltzen dute. Azidotasun gastrikoari aurre egiteko erabiltzen da, sendagai espezifikorik ez dagoenean (adibidez, almagata). Garbitzeko ere balio du, urratzeko eta usaina kentzeko duen ahalmenagatik (adibidez, hozkailuetatik berri-usaina ateratzeko). Hortzetako zuritzaile gisa erabiltzen da, esmaltearen gainazala leundu eta desodorizatzeko agente gisa, besapeei eta oinei izerdi gogorrak eragiten dituen usainak kentzeko. Urdaileko ondoezetarako, edari bero bat presta dezakegu mendarekin, edo hotza limoiarekin (limonada), sodio bikarbonato goilarakada bat gehitu, ondo nahastu eta edan (gogoratu ez dela gozatu behar). Ondoeza kentzeko, aski da katilu bat.
Sodio bikarbonatoa da "suge beltza" izenez ezagutzen den su artifizialaren osagai nagusietako bat. Deskonposizio termikoak eragiten du efektua, karbono dioxido gasa sortzen baitu, antzeko errauts-suge luze bat sortzeko, beste osagai nagusia, sakarosa, erretzearen ondorioz. Sodio bikarbonatoa ere errekuntza-erreakzioak atzeratzeko erabiltzen da, karbono dioxidoa eta ura (HO) askatzearen bidez, biak sugar-atzeratzaileak direlako.
Propietate desinfektatzaile ahulak ditu eta fungizida eraginkorra izan daiteke organismo batzuen aurka. Sodio bikarbonatoak hezetasun usainak xurgatzen dituenez, metodo fidagarria bihurtu da liburu erabilien saltzaileentzat liburuei usain desatsegina kentzeko, liburuak hain kirasdunak izan ez daitezen.
Sodio bikarbonatoa gantzezko sute txikiak edo elektrikoak itzaltzeko erabil daiteke sutara jaurtiz, sodio bikarbonatoa berotzeak karbono dioxidoa askatzen baitu. Hala ere, ez da aplikatu behar frijigailuetako suteetan, bat-batean gasa askatzen bada koipea zipriztindu egin daitekeelako. Sodio bikarbonatoa bikote kimiko lehorra (BC) motako su-itzalgailu kimiko lehorretan erabiltzen da, ABC su-itzalgailuen aldean korrosiboagoa den monoamoniko fosfatoaren alternatiba gisa. Sodio bikarbonatoaren izaera alkalinoak agente kimiko lehor bakarra bihurtzen du, K-Purpuraz gain erabili dena sukalde komertzialetan instalatutako eskala handiko suteak itzaltzeko sistemetan. Alkali gisa joka dezakeenez, agenteak saponifikazio leunaren efektua du koipe beroaren gainean, eta horrek apar leun eta babeslea osatzen du.
Sodio bikarbonatoak berez erreakzionatzen du azidoekin, eta, hala, erreakzio-produktu gisa askatzen du karbono dioxidoa. Normalean, nahi ez diren soluzio azidoak neutralizatzeko edo laborategi kimikoetara azidoa isurtzeko erabiltzen da. Ez da egokia sodio bikarbonatoa erabiltzea baseak neutralizatzeko, anfoteroa izan arren, azido eta baseekin erreakzionatzen baitu.
Sodio bikarbonatoa hartzen da kirol-gehigarri gisa, muskuluen erresistentzia hobetzeko.
Hostoei sodio bikarbonatoa emanda eragotzi egin daiteke onddoak haztea, baina ez da onddoa hiltzen. Sodio bikarbonato gehiegi hartzeak frutak dekoloratzea (%2ko disoluzioa) eta klorosia (%1eko disoluzioa) eragin dezake.
Askotan esaten da sodio bikarbonatoa usainak kentzeko tresna eraginkorra dela, eta sarritan gomendatzen da hozkailuan bikarbonatodun kutxatxo bat bat irekita edukitzea usaina xurgatzeko. Ideia hau Arm & Hammer sodio bikarbonatoko marka estatubatuar nagusiak sustatu zuen, 1972an hasi zen publizitate-kanpaina batean. Nahiz eta kanpaina hau marketineko klasikotzat jotzen den, urte bateko epean Estatu Batuetako hozkailuen erdiek baino gehiagok sodio bikarbonatodun kutxa bat zutelako, froga gutxi daude erabilera honetan benetan eraginkorra ote den erakusten dutenak.
Sodio bikarbonatoa katalizatzaile gisa erabil daiteke gasa ekoizteko. Aplikazio honetarako duen errendimendua onargarria da, baina ez da erabiltzen. Hidrogeno gasa uraren elektrolisiaren bidez sortzen da. Prozesu horretan, ur-bolumen batean zehar igarotzen da, eta, horren ondorioz, hidrogeno atomoak oxigeno atomoetatik aldentzen dira. Batxilergoko kimika-eskoletan egiten da proba hori, elektrolisia erakusten dutelako.
Biharamun
Biharamuna, bestondoa edo ajea jan-edan gehiegizko egun baten ondoko goizean izaten den ondoeza da. Medikuntzan beisalgia ere diote.
Biharamuna sintoma hauen multzo bat da:
Biharamunaren arrazoia alkohola lortzeko prozesuarekin batera sortzen diren hondakin-substantzietan datza; beraz, substantzia baliokideak deitzen zaie, batez ere metanol, histamina, azetaldehidoa eta hainbat polifenol. Deskonposatzean, gainera, sintomen erantzule diren substantzia edentsuak, toxikoak edo pozoitsuak sortzen dituzte. Substantzia horiek proportzio handiagoan daude hain destilatuak ez diren eta kolore ilunagoa duten eta beren efektu organoleptikoengatik egiten dituzten edari alkoholiko edo hordigarrietan, batez ere ardoarekin lotura dituztenak (brandya, portoa, moskatela, ardo beltza) eta whiskiak. Horregatik, biharamun gehien sortzen dutenak, handienetik txikienera, koñaka, ardo beltzak, rona, whiskia, ardo zuria, gina eta vodka dira. Biharamunak gehiago eragiten die emakumeei gizonei baino; izan ere, gizonen gibelak eraginkorrago eta azkarrago prozesatzen eta deskonposatzen ditu alkohola eta bere baliokideak. Ez dute frogatu edari alkoholdunak nahasteak biharamun-sintoma handiagoak eragiten dituenik. Ohiko kontsumoak nolabaiteko tolerantzia eragiten du eta alkohol deshidrogenasaren (alkohola metabolizatzen duen entzima) kantitatea eta jarduera handitzean biharamun-atalasea igotzen du.
Biharamunerako askotariko erremedioak daude, etxekoetatik hasi eta komertzialetaraino. Batzuek eraginkorrak direla frogatu duten arren, emaitzak aldatu egin dira.
Azido foliniko
Azido folinikoa edo leukovorina, oro har kaltzio folinato gisa hartua, kimioterapian erabiltzen den adjubante bat da, metotrexatoarekin hartzen dutena. 5-fluorouraziloko agente kimioterapeutikoarekin batera ere erabiltzen dute.
Azido levofolinikoa eta bere gatzak enantiomero puruak dira. Hauek S konfigurazioa dute gainerako karbono atomo asimetrikoetan.
Lurraren Gainditze Eguna
Lurraren Gainditze Egunak (Earth Overshoot Day inglesez), markatzen du gizadiak noiz bukatu dituen Lurrak urte oso horretan zehar birsortu ditzakeen baliabide naturalak (ura, elikagaiak, erregaiak...).
Ikuspuntu ekonomiko batetik begiratuta, Lurraren Gainditze Egunak adierazten du gizadia ingurumenarekiko defizit batean sartzen dela. Egunaren kalkulua honela egiten da: Lurraren biogaitasuna (Lurrak urtebeteak sortzen dituen baliabide naturalak) gizakiaren urte horretako aztarna ekologikoarekin zatitu eta hau 365-ekin biderkatuz (urteko egun kopurua). Kalkulu horretatik ateratzen dena izango da Lurraren Gainditze Eguna.
Kalkulu hau Global Footprint Network-ek egiten du eta irabazi asmorik gabeko dozenaka elkartek babestutako kanpaina bat da.
2020an abuztuaren 22a izan da Lurraren Gainditze Eguna, joera luze baten amaiera suposatu du honek. 2019an baino hiru aste geroago amaitu dira baliabideak, 50 urtean lehen aldiz atzeratu da. GFN-ren arabera, Koronabirusak eragindako egoeraren ondorio izan da.
Mirarizko Soluzio Minerala
Mirarizko Soluzio Minerala edo Soluzio Mineral Maisua, askotan ingelesezko Miracle Mineral Solution (MMS) siglekin ezaguna, ur destilatuan egindako sodio kloritozko (<chem>NaClO2</chem>) %28ko disoluzio bat da, azidoarekin nahastuta (azido zitrikoa edo urdaileko azido klorhidrikoa, adibidez) kloro dioxidoa sortzen duena. Kloro dioxidoa etxetan eta industrian erabiltzen den garbitzaile bat da, eta industrian zuritzaile gisa ere erabiltzen da. Lixiba industrialaren oso antzekoa da, sodio hipokloritoa duena, eta azken hau bezala, toxikoa da. Giltzurrunetako akats orokorra sor dezake irentsiz gero, eta gramo bakar batek goragalea, deshidratazioa eta hemolisia eragin dezake. Izena Jim Humblek jarri zion, 2006an argitaratu zuen "The Miracle Mineral Solution of the 21st Century" liburuan.
Bere defendatzaileen arabera sendagai gisa erabil daiteke gaixotasun askotan, tartean hotzeria, aknea, diabetesa, autismo, malaria, hepatitisaren birusa, H1N1 eta GIB birusen aurrean, minbizia eta COVID-19an. Ez da egin saiakera klinikorik baieztapen horiek probatzeko, eta guztiak Humblen liburutik edo anekdotikoak diren mezuetatik datoz. Saltzaileek SMMa saldu ahal izateko uraren potabilizatzaile bat dela esaten dute, botiken erregulazioari ihes egiteko. Gurutze Gorriak salatu du saltzaileek euren izena faltsuki erabiltzen dutela malariaren aurka erabili zela defendatzeko.
Emari ekologiko
Emari ekologikoa ibilguan balio ekologikoak babesteko behar den ur emaria da, horrela:
Ibilgu naturaletik dabilen ura, ekosistemen garapen biologikoarentzat oso garrantzitsua da, ezinbesteko elementua delako. Bertatik, gizakion beharrak ere asetzeko kontsumitzen da, eta kasu askotan, ibilgu naturaletan aldaketak egiten dira. Aldaketa horiek, normalean, presen erainkuntzak dira, eta ekintza horiek induzitutako efektu negatiboak sortzen dituzte. Hala nola, emari naturala aldatzeagatik, ekosistemaren gaitza. Bertako landaredia eta fauna ingurugiro eta kondizio zehatzak dituzte ibaiaren ibilgutik igarotzen den emariaren menpe, orduan kurtso naturalean aplikatutako aldaketa kaltegarria da horri aurre egiteko prest ez daudelako.
Hori dela eta, emarien balio minimoak ezartzearen beharra dago, eta horrekin batera, ingurumen-eskakizunaren kontzeptua agertzen da.
Kontzeptu horrek azaltzen duena hurrengoa da: ingurumen-eskakizuna ez da kontsideratzen uraren erabilera, errekurtsoaren errestrikzioa baizik. Horrela, gizakiok erabili ahal dugun ur kantitatea gainerakoa da, ingurumenean inpakturik ez eragiteko.
Ingurumen behar hauek, hala ere, 3 kriterio ezberdinen arabera zehaztu ahal dira:
Kasu bakoitzeko datuak ez daudenez, balio orokor bat planteatu da ingurumen beharrei aurre egiteko; urte baten bataz besteko emariaren balioaren %20-a izanez.
Azken 20 urteetan emari ekologikoa gero eta garrantzia handiagoa hartuz joan da planifikazio hidrologikoan. Uraren 29/1985 Legea ezarri zenetik gaur egunera arte, eboluzio nabaria ikusi da planifikazioaren helburuetan eta errekurtsoen balantzeetan protagonismoa gero eta handiagoa da.
Emari ekologikoa ingurugiroaren oreka mantentzeko beharrezkoa den un fluxu minimoa da. Oreka horren barruan habitat baten flora eta fauna sartzen dira, muturreko gertakizunen efektuen murrizketa eta paisaiaren babesa besteak beste.
Ibai bat definitzen dituzten ezaugarriak lau dira: uraren ezaugarriak (kalitatea eta kantitatea), ibilguaren morfologia, ibai ertzetan dagoen habitat mota eta errekurtso trofikoak. Beraz, hau azalduta uler daiteke emari ekologikoa ez dela bakarrik ura, eta ingurumen-eskakizun minimo batzuk beharrezkoak direla bertako ekosistema babesteko. Uraren emari minimoaz aparte, parametro fisiko-kimiko-biologikoak ere kontutan hartu behar dira.
Hala ere, kontutan izan behar dugu ibilgutik dabilen emaria geroz eta handiagoa izanik ez dela hobetuko ibai bizitza kasu guztietan. Udak eragiten duen beroagatik hainbat ibai lehortzen direnean, haien emari ekologikoa nulua da, beraz, ez da zuzena suposatzea ibilgu horietatik uraren fluxua inposatzen badela, inguruarentzako onuragarria izango dela. Erabaki horrek eragin dezake, adibidez, oso ondorio kaltegarria faunan (animalien gordelekuak urez betetzea eta itotzea). Azken finean, bertako bizitza urtaroek dakarten aldaketei aurre egitera ikasi dute eta horren arabera antolatzen dira.
Emari ekologikoaren deskribapenarekin ikus daiteke parametro aldakorra izango dela lekua (ibaiaren tarte bakoitza) eta denboraren (urtaro ezberdinak) arabera. Kalitatezko emari minimoarekin eta emari minimo hidrologikoarekin hori ez da gertatzen, beraz, hori da aurreko kriterioekin desberdintasun handiena.
Ibaiko arrainen bizitza urtaro ezberdinen zehar kontutan hartzen da, haien biziraupena bermatuz. Amuarraina arrunta den lekuetan, adibidez, ugalketa momentuan babesten dira emari txikiago bat ezarriz (azaroaren erdialdetik otsailera), lekualdatzea ahalik eta gehien errazteko, eta, beste alde batetik, udako tenperaturak jasangarriak izateko, emari minimoaren balioa handitzen da. Gainerako hilabeteetan, ezarritako balioa mantenduz nahikoa da.
Ibaiaren tartearen arabera ezartzen da emari ekologikoa:
Emari ekologikoa ezartzeko, bi eratara egin daiteke: berez dagoen emarian oinarritu eta balio bat estimatu edo lortu nahi den balio batean oinarrituz azterketa bat egitea emaria ezartzeko. Bestalde, emari horiek kalkulatzeko, metodo matematiko konplexuak erabiltzen dira eta gehien erabiltzen direnetatik, hurrengo biak erabililenak dira:
Behin ingurumen beharrak ezarrita, agertzen den arazoa emari ekologikoa mantentzea da, erregulatzeko obrak (presak) oztopo moduan jokatzen dutelako. Beraz, ibai bizitza bermatzeko, arrainena batez ere, "pasabideak" eta "arrain-eskalak" prestatzen dira. Obra horiek eraikitako presen oztopoari aurre egitea ahalbidetzen du, zonalde altuagoetara hel daitezen.
Zenbait arrain mota kontinentaledunak elikatze eta erreproduzitze inguruneak elkar hurbil dituzte, baina beste batzuek, izokina eta aingira adibidez, lan horiek elkar oso urrun gauzatzen dituzte. Kasu batzuetan, ehunka kilometroko distantzia ibili ahal dute leku batetik bestera joateko. Horregatik, ibaiaren ibilguan oztopo baten agerpena oso desegokia da, presa bat bada, batez ere. Soluziorik jarri ezean (lehen aipatutako pasabideak eta arrain-eskalak), arrain horien sartzea ezinezkoa izango litzateke eta espeziaren desagerpena ondorioztatuko litzateke haien erreproduzitze inguruneetara ailegatzen ez direlako. Beraz, oso ondorio larria da ekosistemarako.
Laguntzazko elementu horiek benetan erabilgarriak izateko, baldintza batzuk betetzea beharrezkoa da:
Ingurugiroaren babespenari esker, ibai baten berreskurapena lortzen da, eta horrekin lortzen diren onurak hurrengoak dira:
Photinia × fraseri
Photinia × fraseri Rosaceae familiako zuhaixka bat da. Lorategietan ikusten den landare apaingarri ohikoenetakoa da. "Photinia glabra" eta "Photinia serratifolia" landareen arteko hibrido bat da.
Zuhaixka konpatua da baina tente hazteko joera du. Hostoak iraunkorrak dira, sortu berritan gorri gorriak dira, gero more bihurtzen dira eta udarako kolore bere iluna hartzen dute. Urtesasoiaren arabera kolore desberdinak azaltzen ditu beraz. Lore zuri txikiak dauzka, bost petalo dituztenak, eta infloreszentzia handitan multzokatzen dira. Udaberriaren amaieran loratzen da "Photinia × fraseri".
Zuhaixkak bost metrotako altuera eta bost metrotako diametroa har dezake. Hotzari ongi eusten dio, -5 °C eta -10 °C tenperaturei ere aurre egiteko gai da eta.
Itzalak ez dio kalterik egiten baina ongi drainaturiko lurzoruak behar ditu hazteko. Neguko haize hotzaren aurrean babestea komeni da. Onddoek eta intsektuek ez dute gehiegi kaltetzen gainera.
Landare hibridoa izanik aldaera ugari ditu baina denetan ezagunena "Txantxangorri gorria" deitzen dena da.
Abelia × grandiflora
Linnaea × grandiflora edo Abelia × grandiflora Caprifoliaceae familiako espeziea da. "L. chinensis" eta "L. uniflora" espezieen arteko hibrido bat da.
Zuhaixka hostoiraunkorra da, borobiltsua eta 1 eta 1'8 metro arteko luzera duten adarrak ateratzen ditu. Hostoak berde ilunak dira eta 2-6 cm-ko luzera dute. Loreak zuriak dira, pixka bat arroxak, eta kanpai itxura dute. Uda amaieran loratzen da eta udazkenerarte irauten du. Landarearen "grandiflora" izenak "lore ugari" esan nahi du, izan ere asko ateratzen baititu batera.
Italia iparraldean dagoen Verbania hiriko lorategi batean landatu zen lehen aldiz 1886. urtean. Hasiera hasieratik landare apaingarri gisa erabiltzeko helburua izan zuen.
Landatzeko erraza da baina eguzkiak gogor jotzen duenean itzaletan egotean komeni zaio. Erresuma Batuan "Abelia" esaten zaio. "Hopleys" izeneko barietate bat badago, lore arroxak dituena.
Komun (gela)
Komuna edo garbigela gorputza libratzeko eta gernu egiteko gela da.
Sarreran emandako izenez gain, hauek dira "Euskaltzaindiaren Hiztegia"n ematen diren beste aldaera batzuk: komoditate (), batzuetan bakartoki () edo kakategi ().
Bioerretentzio
Bioerretentzioa deitzen zaio euri-urak dituen kutsatzaileak murrizteko prozesuari, ondorengo hauen laguntzarekin egiten denean: landareen propietate biologikoak zein kimikoak, mikrobioak eta lurra. Bioerretentzio terminoa euri-uren kudeaketa jasangarriaren eremuan erabili ohi da.
Naloxona
Naloxona opioide hartzaileen antagonista bat da, hauen antagonista izateagatik opiazeoen intoxikazio akutuaren tratamenduan oso erabilia. Orokorrean, txerto baten bidez ematen dute. Naloxona ahotik ere preskribatzen dute (pentazozinarekin batera), min moderatua eta handia arintzeko.
Bioplastiko
Bioplastikoa plastiko mota bat da, baina landareetatik eratortzen dena; hala nola, soja oliotik, artotik edo patataren almidoitik. Ohiko plastikoak (polietileno, polipropileno, ABS, PET, besteak beste), ostera, petroliotik sintetizatzen ditu industria petrokimikoak. Aitzitik, industriaren zati batzuk alternatibak bilatzera eraman ditu hainbat arrazoik; hala nola, erregai fosil horren ezaugarriak, degradazio naturalarekiko duen erresistentziak eta, lehenago edo beranduago, agortu egingo den iturria izateak. Itxaropen gehien eskaintzen duen alternatiba da azido polilaktikoa artoarekin sintetizatzea; hala ere, honek ezaugarri mekaniko eskasa du. Izan ere, bere kostua askoz handiagoa da jatorri fosileko plastikoekin alderatuta, eta ezin da birziklatu. Hala ere, badira materia organikoz eraturiko bioplastikoak prozesu biologikoek degrada ezin ditzaketenak; baita prozesu biologikoen bitartez degradagarriak diren materia ez-organikoz osaturiko plastikoak ere.
Hainbat ikerketek irtenbide itxaropentsua eman dute Polietilenozko Terefelatoa edo PET plastikoa biologikoki erabiliz degradatzeko. . Izan ere, mikroorganismoak plastikoak kolonizatzeko gai dira, hots, hauen gainazalera atxikitzeko eta, ondoren, entzima hidrolitikoen bidezko degradazioa burutu dezakete, makropolimeroak oligopolimerotan edota monomerotan bilakatuz. Orokorrean, polimeroen biodegradazioa bi motako entzimen aktibitateari esker gerta daiteke, depolimerasa extrazelularrak eta intrazelularrak, esate baterako, laktasak, hidrolasak, esterasak eta deshidrogenasak. 
Plastiko konbentzionala botatzean ingurunean geratzen da mendeetan zehar eta kasu askotan ezinezkoa da biltzea. Honek hainbat kalte eragiten ditu; hala nola, estolderiak eta hustubideak trabatzea, lurreko, erreketako eta itsasoko animaliak hiltzea edota kaleak, hondartzak eta paisaiak desitxuratzea.
Hondakin plastikoak kudeatzeko XXI. mendeko praktiken artean errausketa, zabortegia eta birziklatzea daude. Hala ere:
Biodegradazioa hainbat mikroorganismoek, hala nola, onddo eta bakterioak, burutzen duten deskonposizio-prozesuari deritzo. Prozesu honen bidez polimero naturalak (lignina, zelulosa…) zein polimero sintetikoak (polietilenoa, poliestirenoa…) degradatzen dira.  Hala ere, mikroorganismoen ezaugarrien araberako prozesua da.
Edozein elementu degradatzeko prozesuan, bi degradazio-mota bereizten dira: degradazio primarioa eta bukaerako degradazioa. Degradazio primarioan, mikroorganismoek konposatuen eraldaketa biokimikoak burutzen dituzte. Bukaerako degradazioan, ordea, mikrobioaren biomasan mineralizatu edo eransten da.
Hala ere, plastiko bat biodegradagarria izan dadin, haren osagai nagusia diren polimeroen kateak malguak eta estereo konfigurazioa izan behar dute, entzimaren gune aktiboan sartzeko. Hortaz gain, pisu molekularrak eta haren balantzeak zein hidrofobizitateak, materialaren degradazio ahalmenean eragiten dute. Ingurunea ere garrantzi handikoa da degradatzerako orduan, honetako faktore biotiko eta abiotikoen kontzentrazio eta multzoak baldintzatzen duelako prozesuaren abiadura. Bioplastikoen degradazioa, orokorrean, bitan bana daiteke gertatzen diren baldintza oxigenikoen arabera:
Hortaz gain, plastikoak osatzen dituzten polimeroen deskonposaketaren ordenak garrantzi handia dauka. Izan ere, polimero bakoitza baldintza ezberdinetan degradatzen da. Degradatzeko errazenetik konplexuenera, ondorengo ordena jarraitzen du: 
Konpostajea ingurune aerobikoan materia organikoaren deskonposizio eraenduari deritzo; bakterio, aktinomizeto eta onddoek burutzen dutena. Prozesuaren ondorioz CO, HO eta beroa askatu zein landareentzako erabilgarri diren mineral, biomasa eta hummus-a eratzen dira.
Konpostajearen etxeko prozedura eta prozesu industrialaren arteko ezberdintasun garrantzitsuena degradazio osorako beharrezko denbora da. Izan ere, industrietan erabilitako tenperatura altuen ondorioz, erreakzioen abiadura azkartzen da. Hortaz gain, plastiko konpostagarriek plastiko biodegradagarrien azpikategoria bat osatzen dute, besteekin alderatuz deskonposizio-abiadura azkarragoak baitituzte.
Degradazio anaerobikoa prozesu biokimiko bat da, zeinetan ingurune ezberdinetatik lorturiko materia organikoa biogas, biosolido eta disolbaturiko materia organikoa sortzeko erabiltzen den. Lau urratsetako prozesua da: hidrolisia, azidogenesia, azetogenesia eta metanogenesia.
Metabolito erabilgarriak lortzeko burutzen den hidrolisiak bi fase dauzka: entzima polimeroari atxikitzea eta pisu molekular gutxiko konposatuen lorpena. Lortutako ekoizkinen artean glukosa, kate luzeko gantz-azidoak eta aminoazidoak daude. Hala ere, badira konposatu batzuk degradatzeko zailagoak direnak, hala nola, zelulosa edo lignina, hauen egitura konplexuen ondorioz.
Ondoren, azidogenesia gertatzen da, zeinean hidrolisiko ekoizkinen xurgapenaren bidez, mikroorganismo azidogenikoek gantz-azido erdi-iragazkorrak eratzen dituzten. Azetogenesian, gantz-azidoak azetato, hidrogeno eta karbono dioxidora eraldatzen dira. Azkenik, metanogenesian ekoizkinak metano bilakatzen dituzte.
Organismo biodegradatzaileen biodibertsitatea ingurunearen menpekoa da.
Algek, batez ere mikroalgek, plastikoak degrada ditzakete sintetizatutako toxina edo entzimen bidez, polimero plastikoak karbono iturri gisa erabiltzen dituzten bitartean. Mikroalgak degradaziorako hautagai potentzialak dira bakterio degradatzaileekin alderatuta. Izan ere, mikroalgek ez bezala, bakterioek kutsatzaile biologikotzat hartzen dira endotoxinak ekoizten baitituzte.
Kutsatzaile biologikotzat har daitezkeen bakterio-sistemekin alderatuz endotoxinak direla eta, eta hazteko karbono-iturri aberatsa behar denez, mikroalgak hautagai potentzialak dira, ez baitute endotoxinarik, eta karbono-iturri organikorik ez da behar baldintza fotoautotrofoetan. Hortaz gain, biodegradazioa abiaraziko dute entzima ligninolitiko eta exopolisakaridoen bidez, eta sorturiko polimeroak algek erabiltzen dituzte karbono iturri gisa.
Wen Yi eta kolaboratzaileek burututako ikerketan, alga urdin-berdea ("Cyanobacterium" phyluma), "Anabaena spiroides", LDPE (dentsitate baxuko polietilenoa) degradatzeko gaitasun handiena aurkeztu zuen (% 8,18). Hortaz gain, beste mikroalga batzuk ere, "Navicula pupula" diatomeoa (% 4,44) eta "Scenedesmus dimorphus" alga berdea (% 3,74) kasu, degradatzeko gaitasuna aurkeztu zuten. Bestalde, Sarmah eta Rout-en ikerketak ur gezako zianobakterio batzuk ("Phormidium lucidum" eta "Oscillatoria subbrevis," hain zuzen) LDPE-aren biodegradaziorako interesgarriak izan daitezkeela adierazi zuten.
Horrez gain, mikroalgak genetikoki eralda daitezke entzima degradatzaileak sortu eta jariatzeko. Adibidez, Kim eta kolaboratzaileek frogatu zutenez, "Chlamydomonas reinhardtii" mikroalga berdea PETasa entzima adierazteko genetikoki eraldatu ondoren, PET plastikoen gainazaletan zuloak sortzeko ahalmena aurkeztu zuen. 
Onddoek ere plastikoak degrada ditzakete, bereziki hurrengo genero hauek: "Sporotrichum, Talaromyces, Phanerochaete, Ganoderma, Thermoascus, Paecilomyces, Thermomyces,  Geotrichum, Cladosporium, Phlebia, Trametes, Candida, Penicillium, Chaetomium" eta "Aerobasidium." Lehendabizi, plastikoen gainazalean atxikitzeko hidrofobina izeneko proteina jariatzen dute. Aipatutako mikroorganismoak hainbat inguruneetatik isolatu daitezke.
Onddoen agerpena degradazio zaileko bioplastikoen konpostajerako garrantzi handikoak diren arren, soilik lurzoru eta konpostean ageri dira. Hortaz gain, hirialdeetako plastiko hondarren degradazioa aztertzeko egindako ikerketa batean, "Trichoderma viride" espeziea isolatu zen, zeinak lurzoruko plastikoetatik zelulosa ekoizten zuen.
Halere, plastikoen degradaziorako gehien erabilitako onddoak "Aspergillus" generokoak dira, hainbat mota ezberdinetako plastikoak degradatzen dituztelarik. Izan ere, dentsitate baxuko polietilenoa edo LPDE degradatzeko ahalmena dute, baita beste motatako polietilenoak ere. Polietilenoen degradazioa garrantzi handikoa bilakatu da azken mendeetan zehar, plastiko-mota erabilienetarikoa baita.
Hainbat bakterio plastikoak degradatzeko gai dira, adibide batzuk aipatzekotan, PLA (poliazido laktikoa) plastiko mota: "Bacillus sp., Pseudomonas sp., P. geniculate, Pseudonocardia sp." eta "Serratia" espezieak; PET plastikoa: "Ideonella sakaiensis". Hala ere, hauek ekoizten dituzten substantzia degradatzaileak ingumen ezberdinekiko sentikortasun ezberdinak dituzte. Beraz, batzuk besteak baino egonkorragoak dira. Adibide gisa "I. sakaiensis" kasua aipatu daiteke, zeinaren PETasa entzima degradatzaileak ez den ongi egokitzen hondakin plastiko gehien pilatzen diren itsas-ingurunetara.
Era berean, "Actinomyces" generoa arrakastatsu suertatu zen, haren degradazio-ahalmen handiaren ondorioz. Izan ere, ia %50eko biodegradazio-maila dauka polietileno gehienen kasuan. Hortaz gain, "Brevibacillus borstelensis" bakterio termofiloa lurzorutik isolatu eta dentsitate baxuko poliestilenoaren degradazioa burutu dezakeela behatu da bakterio honen karbono-iturri gisa bezala erabilita. 
Plastiko konbentzionalaren arazo nagusietako bat fabrikatzearen ondorioz sortzen diren berotegi efektuen igorpenak dira. Bioplastikoak petroliotik eratorritako plastikoak baino 0,8 eta 3,2 tona karbono dioxido gutxiago isurtzen du tonako.
Plastikoak ekoizteko laborantzak erabiltzea eztabaidagarria da, izan ere, gosetearen tasak murrizteak kezka handiagoa du bioplastikoen ekoizpenak baino. Lehengai berriztagarrietatik plastikoa lortzeak, ez du esan nahi hobekuntza sozialak dituenik, izan ere horrek ez ditu praktika iraunkorrak ziurtatzen, ezta plastikoa biodegradagarria denik edo bere ekoizpena eta erabilera bideragarria izan daitekeenik ere.
Gainera, bioplastiko batzuk plastiko biodegradagarriak dira, hala nola PLA (Dow Chemical-ek patentatutako azido polilaktikoa eta Nature works-eri emandakoa), PSM (Plastarch Material) eta PHB (Poly-3-hydroxybutyrate); eta hondakin organiko gisa bota daitezke. Biodegradagarriak ez diren bioplastikoak ere badaude, hala nola Chitrin, PA-11 (poliamida 11) edo % 100ean azukre kanaberaren etanoletik lortutako polietilenoa.
Petroliotik eratorritako plastikoetarako teknologia oxobiodegradagarria dago. Metal astunen gatz zati txiki bat plastikoari gehitzen zaio, polimero kateak 3 edo 5 urte igarota desegin daitezen, plastiko konbentzionalak behar dituen ehun urte baino gehiagoren ordez. Hala ere, plastikozko zatiek plastiko osoak baino urrunago eta azkarrago migra dezaketela detektatu denetik erabilera gutxitzen joan da eta tamaina txikiagoa duenez, animalia gehiagok irenstea errazagoa da, horrela plastikoa elikagaien kate eta sareetan sartzen da.
Plastikozko materialak ingurumenera modu bizkorrean berriro sartzea bermatzeko degradazioaren aldeko teknologiak sortu dira, plastikozko produktuak mikrobioen bidez jarduten duten zabortegira botatzen direnean, biogasa eta biomasa azpiproduktu gisa sortzen dituen substratu gisa erabiltzen dituenak. Biogasa energia berreskuratzeko erabili behar da eta CO2 bezalako azpiproduktuak zuhaitzek eta mikroalgek fotosintesi prozesuan erabil ditzakete. Gehigarri berri hauek plastikoa birziklatzea uzten dute, propietate mekanikoak galtzen ez dituelako; airearekin, argiarekin edo beroarekin kontaktuan ez baita desegiten eta zabortegietan gertatzen diren mikroorganismo anaerobikoen eraginez soilik hasiko da plastikoaren biodegradazioa.
Ekoizpena nahiko mugatua da eta prezioa oraindik ez da lehiakorra, baina hori azkar alda daiteke, petrolioaren prezioen igoera eta landare plastikoen alorreko azken garapenak kontuan hartuta, gogortasunaren eta beroarekiko erresistentziaren ezaugarriak polietilenoaren ezaugarrietatik gero eta gertuago baitaude.
2004an NECek azido polilaktikoan oinarritutako landare plastiko bat garatu zuen, suaren aurkako erresistentzia handia zuena eta halogenoak edo fosforoaren deribatuak bezalako osagai kimiko toxikorik behar ez zuena.
2005ean Japonian Fujitsu bezalako enpresak ordenagailu eramangarri batzuen fabrikazioan bioplastikoak sartzen hasi ziren.
2005 eta 2006 artean Blu-ray diskoen hainbat modelo aurkeztu ziren bioplastikoz egindako formatu digitalean.
Plastiko mota hauen propietate mekanikoak, optikoak eta bestelakoak hobetzea, hauetan eskasak baitira eta ohiko plastikoen aurka ezin baitute lehiatu. Ezin dira birziklatu, beraz, ekoizten direnean, berehala sortzen dira hondakin produktuak, berrerabili edo birziklatzeko aukerarik izan gabe. Gainera, zaharkitze programatua dute, hondakinak sortu, kudeatu eta ezabatzeak eragindako arazoak konpontzen laguntzen ez duena, ezta ekosistemetan eta floran eta faunan sor ditzaketen kalteak ere.
Ur arazte
Ur araztea ur edangarria lortzeko prozesua da. Prozesu horretan pauso zehatzak jarraitzen dira urari mikroorganismoak eta hondakinak kentzeko eta, ondorioz, kalitate eta purutasun handiko ur edangarria lortzeko. James Young Simpsonek sortu zuen 1827. urtean, eta gizakiaren kontsumorako egindako lehen ur tratamendu eraginkor moduan ezagutzen den sistema da.
Erabilitako metodoen artean, besteak beste, iragazki, sedimentazio eta destilazio prozesu fisikoak daude; harea iragazki geldoak edo biologikoki aktiboa den karbonoa bezalako prozesu biologikoak; flokulazioa eta klorazioa bezalako prozesu kimikoak; eta argi ultramoreak bezalako erradiazio elektromagnetikoen erabilera.
Uraren arazketak partikula esekien, parasitoen, bakterioen, algen, birusen eta onddoen barne partikulen kontzentrazioa murriztu dezake, baita disolbatutako eta partikula batzuen kontzentrazioa.
Edateko uraren kalitate estandarrak normalean gobernuek edo nazioarteko arauek ezartzen dituzte. Arau horiek kutsatzaileen gutxieneko eta gehieneko kontzentrazioak izan ohi dituzte, uraren erabileraren arabera.
Ikusizko ikuskapenek ezin dute ura kalitate egokia den ala ez zehaztu. Prozedura sinpleak, hala nola irakiten edo etxeko karbono aktiboko iragazkia erabiltzean, ez dira nahikoa iturri ezezagun batetik uretan egon daitezkeen kutsatzaile guztiak tratatzeko. Iturburuko ur naturala ere - XIX. Mendetik helburu praktiko guztietarako segurutzat jotzen dena - gaur egun zer tratamendu mota behar den probatu behar da uraren kalitatea zehaztu aurretik. Analisi kimikoak eta mikrobiologikoak garestiak diren arren, arazketa metodo egokia erabakitzeko beharrezkoa den informazioa lortzeko modu bakarra dira.
Osasunaren Mundu Erakundearen (OME) 2007ko txosten baten arabera, 1.100 mila milioi pertsonak ez dute edateko ur hornidura hobetzeko sarbiderik; Beherako gaixotasunen urteko 4.000 mila milioi kasuen % 88 ur ez seguruei eta saneamendu eta higiene desegokiei egozten zaie, eta urtero 1,8 milioi pertsona hiltzen dira beherako gaixotasunengatik. OMEren ustez, beherako gaixotasun kasu horien % 94 saihestu daitezke ingurunea aldatuz gero, ur segurua eskuratzeko sarbidea barne. Ura etxean tratatzeko teknika errazak daude, hala nola klorazioa, iragazkiak eta eguzki desinfekzioa. Ur tratatua edukiontzi seguruetan biltegiratzeak urtero bizitza ugari salba dezakete. Uraren bidezko gaixotasunen ondorioz heriotzak murriztea osasun publikoaren helburu nagusia da garapen bidean dauden herrialdeetan.
Uraren desinfekzio prozesu nagusia da. Akzio germizidaren bidez, bakteria, lizun eta alga batzuk ezabatzen dituen konposatu kloratuak erabiltzen dira. Konposatu kloratu hauei esker uretan aurkitu ahal diren mikroorganismo patogenoen biztanleria orekan mantentzen da.
Uretan esekiduran dauden partikula handienak harrapatzen dituen filtrazio sistema da. Lodiera desberdina gordetzen duten are geruza desberdinetan geratzen dira.
Ikatz aktibatuak zenbait elementutan absortzio gaitasun handia aurkezten du, horregatik filtrazio mota hau ur tratamenduan aplikatzen da. Bere aplikazio nabarmenenak kloro zapore eta usainmenaren, sedimentuen eta konposatu organikoen murrizpena dira. Gainera, alderantzizko osmosietan aurre filtrazioan eta filtrazioan ostean ere erabiltzen da.
Filtrazio mota hau lurpeko ur arazketetan, uraren deklorazioan, ur putzuen arazketan eta tratatutako ur hondakinen fintasunean erabiltzen da.
Bere funtzionamendua oso sinplea da: ura ikatz aktiboa dagoen tokitik sartzen da, zutabearen goiko aldetik, grabitatearen edo presio artifizialaren ondorioz, beheranzko bidea hartzen du eta drenaje sistema bati esker berreskuratzen da.
Uraren leunketa fisikoa lortzeko azken fasea da, ura esekiduran egon daitezken hondakinak eta hau atxikitzeko gaitasuna duen paperezko filtroa duen dispositibo batetik pasatzen da. Filtro hau, 0.22 mikrako hondakinak atxikitzen ditu. Hala ere, garbigailu instalazioetan ohiko filtrazioa 5 mikrakoa da. Kartutxoa esekiduran dagoen gehiegizko hondakinaz zikintzen denean garbitu edo beste batengatik aldatzen da berriz erabili ahal izateko.
Leuntzailearen filtroan egiten da eta uraren gogortasuna kentzeko erabiltzen da (gatz kontzentrazio altua). Filtro honetan kaltzioa, sodioa eta magnesioa atxikitzeko erretxinak erabiltzen dira eta naturalak edo artifizialak izan daitezke, erretxinaren gainean flotatzen geratzen diren eta suspentsioan dauden solidoak (gatzak) drenatu egiten dira eta drenatze sistemara eramaten dira.
Ultra arazketa bezala ezagutzen da. Ur portzentai altuko eta portzentai baxuko banaketa egiten duen mintz erdiiragazkor eta presio altuetatik pasarazten da.
Solido diluituaren % 95etik % 99ra murriztea da mintz erdiiragazkor horren funtzioa, horrez gain, bakterien % 99 ere murritzeko gai da. Ura presio altu batekin pasatzen da mintzetik, ezpurutasunak atzealdetik irteten direlarik, ur garbia aurrera eginez.
Beharrezkoa bada, bat mikra edo gutxiago atxikitzeko gaitasuna duen kartutxoa duen filtro batekin berriz leunduko da fisikoki.
Argi ultramoreak duen espektroari esker bakteriak hiltzeko gai da, ura esterilizatuz.
Ura argi ultramoreen pasatu ostean aplikatzen da; gas eta aire konbinazioa modu zuzen batean injektatzen da uretan, honek uraren konposatu organiko eta inorganikoen oxidazioa ahalbidetuko du, hauek suntsituz eta algen formazioa eta usteltzea ekidituz.
Ozonoaren desinfekzioaren etekina sartutako ozono kantitatearen araberakoa eta kontaktu denborarekin zer ikusi du.
Ur edangarria arazteko gailuak eta metodoak desinfektatzeko eta tratatzeko larrialdietan edo urruneko lekuetan erabiltzeko eskuragarri daude. Desinfekzioa da helburu nagusia, izan ere, zaporea, usaina, itxura eta arrasto kutsadura kimikoa bezalako kontu estetikoek ez dute ur edangarriaren epe laburreko segurtasunean eragiten.
Ziguatera
Ziguatera janari-intoxikazio mota bat da, zenbait biotoxina dauzkaten koral uharrietako arrainak kontsumitzeagatik sortzen dena. Beherakoa, goragalea, oka, azkura, espasmoak, mialgia, parestesia, arnasestua, takikardia, hotz eta bero sentipenen alderantzikatzea eta hipotentsioa dira sintomarik ohikoenak. Sintoma neurologiko batzuek hilabeteak iraun ditzakete.
Ziguatoxina eta maitotoxina dira ziguatera eragiten duten toxinak, eta koral uharrietako dinoflagelatu espezie batzuek ekoizten dituzte. Dinoflagelatu horietaz elikatzen diren arrainen erraietan metatzen dira, eta kontzentratuz joaten dira kate trofikoan zehar; besteak beste, meroan, txitxarro arruntean, txelba arruntean, lehoi arrainean, berdel erraldoian eta barrakudan izan daitezke toxina kontzentrazio handiak. Arrain horiek jan ezkero, intoxikazioa gertatzen da.
Katsura
Katsura edo karamelu-zuhaitza ("Cercidiphyllum japonicum") Cercidiphyllaceae familiaren lore eta hosto erorkorrez osatutako zuhaitz bat da.
Katsura batzuetan karamelu-usain arin bat igortzen baitu hostoak erortzean.
1881ean sartu zen Japoniatik.
Espezie hori arriskuan dago Txinan, baina zenbait herrialdetan zuhaitz apaingarri gisa erabiltzen da.
Zuhaitz horrek 30 edo 45 m har ditzake jatorrizko eremuan (Japonia, Korea, Txina), baina ez dirudi 15 m baino gehiago dituenik Europan.
Hostoak kordiformeak dira (bihotz formakoak) eta marjina almenaduna dute. Judeako zuhaitzaren antzekoak dira (hortik dator Cercidiphyllum generoaren izena, "Cercisko hostoak" esan nahi duena).
Udazkenean, kolore arrosatik horira itzultzen dira erori aurretik.
Espeziea dioikoa da. Parasitoekiko erresistentetzat hartzen da.
Lore diskretuak udaberriaren hasieran agertzen dira (martxoa/apirila). Fruituak bi eta lau fruitu luzanga bitartekoak dira, 1-1,8 cm luze eta 2-3 mm zabal. Fruitu bakoitzak hegalkin hazi batzuk ditu.
Japonia, Korea, Txina.
Batzuetan, egur ilun eta gogorra erabiltzen da goban diseinatzeko, go jokoaren taula baita.
Propilen oxido
Propilen oxidoa konposatu organikoa da epoxidoen familiakoa eta formula CHCHCHO duena. Likido kolorge lurrunkorra da eterraren antzeko usaina duena. Epoxido kirala da eta normalean nahaste errazemiko moduan usatzen da.
Kantitate handitan ekoizten da lehengai preziatua delako. Propilen glikola eta poliolak sintetizatzeko erabiltzen da batez ere. Izan ere, poliolak poliuretanoa fabrikatzeko erabiltzen dira.
Konposatuari batzuetan 1,2-propilen oxido esaten zaio, bere isomero "1,3-propilen oxidoaz" (edo oxetano) bereizteko.
Propilen oxidoaren sintesi industrialak propilenoa du lehengaia. Bi manera nagusi daude, bata hidroklorazio bidez doa eta bestea oxidazio bidez. Itxura batean, bigarrenak gero eta pisu handiagoa hartzen dihardu.
Prozesua propilenoaren hidroklorazioarekin hasten da propilen klorohidrina lortzeko.
Gero, 1-kloropropan-2-olak eta 2-kloropropan-1-olak osatzen duten nahastea deshidrokloratzen da.
Kaltzio hidroxidoa erabiltzen da HCla xurgatzeko.
Normalean, peroxido organikoak, hala nola t-butil hidroperoxidoa edo kumeno hidroperoxidoa, baliatzen dira propilenoa oxidatzeko. Ur oxigenatua ere erabil daiteke. Hauxe da erreakzioa:
Munduan produzitzen den propilen oxidoaren % 60-70 poliolak sintetizatzeko baliatzen da alkoxilazio prozesuaren bidez, poli(propilen glikol)a esaterako. Poliolak poliuretanoak ekoizteko lehengai dira. Bestalde, produkzioaren % 20a propilen glikola sintetizatzeko usatzen da.
Beste erabilera batzuk izan ditzake. Etilen oxidoa ordezka dezake erabilera batzuetan, izotz-kontrako moduan adibidez. Elikagaigintzan almendrak eta pistatxoak pasteurizatzeko ("Salmonella" kontrolatzeko) baliatzen da.
Bisfenol A diglizidil eter
Bisfenol A diglizidil eterra konposatu organikoa da, epoxidoen familiakoa. Epoxi erretxinak ekoizteko lehengai moduan usatzen da. Solido kolorgea da, giro-tenperatura baino tenperatura apur bat altuagoan urtzen dena.
Bisfenol A epiklorohidrinarekin erreakzionaraziz prestatzen da. Erreakzioaren eskema hauxe da:
Erreakzioaren emaitzan diglizidil eterraz gain oligomeroak ere agertzen dira. Erreakzio-ingurunean dagoen epiklorohidrina-soberkinaren neurriak gobernatuko oligomero-kantitatea. Polimerizazio-maila oso baxua da, baita 0,1ekoa ere. Epoxido asimetrikoak kiralak direnez, hiru estereoisomeroz osatuta dago sintesi-erreakzioaren emaitza.
Lur behereak
Lur behereak terminoa erliebe gutxi duten eremuei edo eskualdeei, normalean itsas mailatik 150 metro baino gutxiagora egon ohi diren lurrei buruzkoa da, hala nola kostaldeak, adibidez. Lur "beroak" ere deitzen zaie.
Kostaldeko, alubialeko eta lakuko eremuak dira, drainatze edo drainatze motela izan dezaketenak eta nekazaritzan erabili ohi direnak.
Joy Adamson
Friederike Victoria "Joy" Adamson ( 1910eko urtarrilaren 20a - 1980ko urtarrilaren 3a ) Austriako naturalista izan zen, batez ere "Born free (Libre jaioa)" liburuagatik ezaguna, "Elsa" izeneko lehoia salbatzeko bizi izandako esperientziak kontatzen zituena. Eleberriak izen bereko telesail bati esker lortu zuen ospea.
Bere benetako izena Friedericke Victoria Gessner zenSilesian (gaur egun Opava, Txekiar Errepublika) jaio zen Troppaun. George Adamson bere hirugarren senarrarekin batera Kenyara joan zen bizitzera Naivasha lakuaren ertzera. Bertan, oihaneko animaliak aztertzen eta margotzen jardun zuen eta 1960an "Born Free" (Libre jaioa) argitaratu zuenean ospetsu egin zen. Animaliei buruzko beste lan batzuk ere argitaratu zituen, eta oihaneko bere bizitza zinemara ere eraman zuten.
1980ko urtarrilaren 3an, Joyren gorpua urrutiko leku batean aurkitu zuen Peter Morson laguntzaileak. Lehoi batek eraso eta hil egin zuela adierazi zuten; Hori izan zen hedabideek hasieran jakinarazi zutena, baina poliziaren ikerketek zauriak zorrotzegiak zirela eta lehoiak ezin zituela egin ondorioztatu zuten, tresna zorrotz batekin hil zutela ondorioztatuz. Antza denez, simi bat erabili zuten (Afrikako bi ahoko ezpata ezaguna).Langileak ikertu ondoren, Paul Wakwaro Ekai hilketaren erruduntzat jota atxilotu egin zuten. Biziarteko kartzela zigorra ezarri zioten, adingabe izateagatik heriotza zigorretik salbatuta.
Raunkjaerren sailkapena
Raunkjaerren sailkapena landareak sailkatzeko sistema bat da, urtaro desfaboragarria iragateko duten modua kontuan hartzen duena. Christen C. Raunkjaer daniar botanikariak 1904an proposatu zuen, eta 1934an osatu. Sailkapen horren arabera, zortzi forma biologiko bereizten dira:
Mulu
Mulua zuhaixka txikia da, oinaldean bakarrik zurturik dagoena. Muluak dira, adibidez, ainar arrunta, erromeroa, otabera arrunta eta labanda.
Mary Jobe Akeley
Mary Lenore Jobe Akeley (Ohio, AEB, 1878ko urtarrilaren 29a - Connecticut, AEB, 1966ko uztailaren 19a) estatubatuar esploratzailea, alpinista eta argazkilaria izan zen. Kanadako Mendi Harritsuetan eta Kongo Belgikarrean espedizioak egin zituen. Historia Naturaleko Amerikako Museoan lan egin zuen, inguru natural errealistetan taxidermitutako animaliekin erakusketak sortuz. Kontserbazioaren alde lan egin zuen, ehiza-erreserben sorreraren lehen defendatzaileetako bat izan zelarik. Camp Mystic ere sortu zuen, neskatoentzako aire zabaleko kanpamentu bat.
Akeley 1878ko urtarrilaren 29an jaio zen Mary Lenore Jobe Tappan, Harrison County, Ohion; hiria Tappan lakuaren azpian murgildu zen 1938an. (Zenbait iturri inprimatuk, bere heriotza-ziurtagiria barne, Akeleyren jaiotze-urtea 1888 gisa ematen duten arren, 1880ko zentsuak eta Bryn Mawr College artxiboko erregistroek 1878ko data berresten dute.) Bi gurasoak ingeles jatorrikoak ziren; aita Ameriketako Estatu Batuetako Gerra Zibileko beteranoa zen. Jobe Scio Collegera joan zen 1893 eta 1897 bitartean, lizentziatura batekin graduatu zen. Ondoren, Uhrichsvilleko (Ohio) lehen eta bigarren hezkuntzan irakatsi zuen. Bryn Mawr Collegen ikasten jarraitu zuen 1901 eta 1903 artean, Temple Universityn (1902 – 1903) irakasten zuen bitartean. Cortlandeko eskola arruntean (New York) historia eta gizalegea irakatsi zituen, 1903tik 1906ra, eta gero historia irakatsi zuen New Yorkeko Normal Collegen (gero Hunter College), 1906tik 1916ra. Columbiako Unibertsitateko Historia eta Ingeleseko maisutza lortu zuen 1909an. 
Bryn Mawr-en egon zen bitartean, Jobek espedizio zientifiko batean sartzeko lehen aukera izan zuen, eta Columbia Britainiarreko Selkirk mendietarako espedizio botaniko batean aritu zen. Columbia Britainiarreko mendietara egindako lehen espedizioa izan zen.
Jobe mendiko eskalatzailea zen, eta Kanadako Club Alpinoko (ACC) eta Amerikar Club Alpinoko kide zen. 1905etik 1918ra hamar espedizio egin zituen Kanadako Rocallosetara. 1913an, irakaskuntza-lana utzi zuen Hunterren, Skeena ibaiaren eta Paz ibaiaren artean bizi ziren Gitksan eta Carrier indiarrak aztertzeko eta haiei argazkiak ateratzeko espedizio etnografiko bati ekiteko. Jobek 1913ko uda amaitu, eta ACCren urteko kanpamentuarekin bildu zen. Han, Robson mendiaren ipar-mendebaldera dagoen mendi bati buruzko berria entzun zuen, Samuel Prescott Fay eta Donald 'Curly' Philips kideek ikusi baitzuten. 1914an, Kanadako Rocallosas-era itzuli zen mendiaren bila, eta Philips kontratatu zuen gidari gisa. Une horretan, Jobek ""Big Ice Mountain"" deitu zion bere patuari, baina haren ondorengo txostenetan "Monte Cocinas" izena eman zion ("boteretsua" esan nahi duela uste da); mendia Monte Sir Alexander deitu zioten ofizialki 1916an. Margaret Springate eta Bert Wilkins izan ziren espedizioan Jobe eta Philipsen laguntzaile.
Robson menditik hurbil, Sir Alexander mendira eta menditik egindako bidaiak sei aste hartu zituen oinez eta zaldiz. Aste horietan, oso giza jarduera gutxi ikusi zuten ibilbidean zehar. 1914ko abuztuaren 21ean iritsi ziren gailurrera, eta abuztuaren 25ean iritsi ziren punturik altuenera, itsas mailatik 8.000 bat oinetara (2.400 m) gelditzea, gailurretik oso behera, Jobek uste baitzuen 11.000 oin (3.400 m) eta 12.000 oin (3.700 m) artean zegoela. 400 argazki inguru atera zituen bidaian. Itzultzean, New York Timesek "lehen pertsona zuria eta, seguruenik, lehen gizakia" bezala agurtu zuten, urruneko mendia aztertzeko. Times artikuluak Jobek espedizioan lortutakoa gainditu zuen, eta gutun bat idatzi zion editoreari egun batzuk geroago akatsak zuzentzeko, etxera itzuli ondoren, argitalpen akademiko eta herrikoietan egindako espedizioari buruzko erreportaia. 1915ean, Kanadako gobernuaren batzorde bat hartu zuen Columbia Britainiarreko Fraser ibaia eta Monte Sir Alexander glaziarrak esploratzeko eta kartografiatzeko. Caroline Hinman ACCko kidea gehitu zitzaion; berriro ere Curly Philips kontratatu zuten gidari gisa, baita hainbat langile ere, sukaldari eta zamaontzi gisa. Jobe eta Philips erromantikoki nahasi ziren uda hartan. Espedizioak beste saiakera bat egin zuen Sir Alexander mendira igotzeko, eta gailurretik 30 bat metrora (98 oin) iritsi zen. 
Jobek Rockyetan egindako lanaren omenez, Kanadako Batzorde Geografikoak Sir Alexander mendiaren hego-ekialdeko gailurretako bat izendatu zuen: Jobe mendia (2.271 metro, 7.451 oin) 1925ean. 
1914an, Mysticetik (Connecticut) hurbil 45 akre erosi zituen Jobek, eta hantxe sortu zuen Camp Mystic, 8 eta 18 urte bitarteko neskentzako eremua. Normalean, 80 kanpinlari gutxienez egoten ziren edozein unetan, eta batez ere familia aberatsetakoak eta eragin handikoak ziren. Kanpinlariak, besteak beste, Hawai'ian Abigail Kapiolani Kawani eta Lydia Liliuokalani Kawakoa printzesak, baita Howard Chandler Christy artistaren alabak ere, Abigail Kapiolani Kawice irrati-kirolaria, Ida Bailey Allen idazlea, eta Bergren Sukaldaritzako argitaratzailea egon ziren. "Vogue" eta "St. Nicholas" bezalako herri aldizkarietan kanpalekurako iragarkiak agertzen ziren. 1916ko iragarki batek, Scribner aldizkarian, kanpinlariei hitz eman zien esperientzia bizi izango zutela kanpin hauetan: iraupen-kanpina, ibilaldiak ontzian, igeriketa, zaldiketa, dantza, musika, drama eta landa-atletismoa. Jobek 30 metroko ontzia zuen (98 oin), eta Mystic Islandera (gero Ram Island (Connecticut) eramaten zituen kanpinlariak Fishers Island Sound-en. 1921ean, Mystic Islandeko hegoaldeko erdia erosi zuen Jobek, eta, gero, uharteko gainerakoa erosi zuen. Neskei lehen eskuko esperientzia emateaz gain, kanpamentua esploratzaile eta naturalista ospetsuek bisitatu zuten, hala nola VIlhjalmur Stefannson, Herbert Spinden, George Cherrie edo Martin eta Osa Johnson. 1923ko kanpinlarien kuota $375 izan zen.
Kanpamenturako liburuxka batean, Jobek hauxe idatzi zuen:"Neskek osasuna, zoriona eta garapen handiena ateetatik kanpo aurkitzen dituzte, eta haien atzean uzten dituzte herri eta hirien artifizialtasunak, mendixka zuhaiztuen eta kostaldearen errealitate alaietarako".Beste batean zera gaineratu zuen:"Gaurko neskek askatasuna, osasuna eta zoriona izateko eskubidea dute".Feministatzat edo sufragistatzat jo ez zen arren, sufragio munduarekin "oso solidario" zelakoan daude asko.
Depresio Handiaren ondorioz itxi zen kanpalekua 1930ean. Bera izan zen kanpalekuko zuzendaria beti.
1920an, Vilhjalmur Stefansson esploratzaileak Carl Akeley naturalista eta taxidermista aurkeztu zion Joberi. Akeley Delia Akeleyrekin ezkonduta zegoen une horretan, baina Maryk eta Carlek abentura bati ekin zioten. Deliak eta Carlek dibortzio mingotsean amaitu zuten 1923an, eta Jobe Akeleyrekin ezkondu zen 1924ko urriaren 28an, New Yorkeko Arima Guztien Elizan. Oso sartuta zegoen Historia Naturaleko Museo Amerikarrean Afrikako erakusketa berri baterako laginak biltzeko proiektu batean, eta geroago idatzi zuen Maryk bere lana utzi eta bere Afrikako proiektuari bere denbora eskaintzea espero zuela. "Harrigarria" zela esan zuen arren, hein handi batean bete egin zuen. 1926an, Afrikako bosgarren espedizioan (eta lehenengoan) lagundu zion, espezimenak jasotzeko. Bidaian, "Akeley-Eastman-Pomeroy" espedizioa izenaz ezaguna, Belgikako Kongoko Mikeno mendian gaixotu eta sukarrez hil zen. Espedizioa osatu zuen, Kongo belgikarraren zatiak kartografiatuz, baita Kenya eta Tanzania ere, eta landareen laginak bildu zituen, ehunka argazki hartuta. Estatu Batuetara itzultzean, museoak senarraren oinordeko izendatu zuen Afrikako Aretoa garatzeko Aholkulari Berezi, 1938 arte jardun baitzuen. Paper horretan, hitzaldiak eman, idatzi eta aretorako dirua bildu zuen. Aretoari Carl Akeley izena eman zioten ohoratzeko 1936an. (Mary Jobe hil ondoren, "New York Times" aldizkariak oker deklaratu zuen aretoak Mary izena zuela.) 
1926ko espedizioaren helburuaren zati bat Albert Parc Nationala zelatatzea zen. Espedizioa amaitu ondoren, Akeley Jean Marie Derscheid zoologo belgikarrarekin elkarlanean aritu zen parkeari buruzko txostena osatzeko. Cruz del Caballero, Orden de la Corona, jaso zuen Belgikako erregearengandik egindako ahaleginengatik. 1929-1936az geroztik, Akeley ere Parkea zaintzeko antolatutako nazioarteko batzorde bateko idazkari estatubatuarra izan zen.
Akeley Afrikara itzuli zen 1935ean Transvaal, Hegoaldeko Rhodesia eta Portugalgo Ekialdeko Afrikara, baita Hego Afrikako Kruger Parke Nazionalera ere. Han argazkia atera zien Zulu jendeari eta Swazi jendeari. 1947an itzuli zen berriro, Belgikako koroak eskatuta, Kongoko basa-bizitzaren erreserbak ikuskatzeko eta arriskuan zeuden espezieak filmatzeko.
Akeleyk 1909an Herschel C. Parker-ek Kanadako Inkesta Topografikorako egindako espedizio batean ekin zion bere argazki-lanari. Bere lan goiztiarraren emaitzak eskuz egindako diapositibetan gordetzen dira, espedizioei buruzko hitzaldiak ematen zituenean. Bere lan etnografikoak pertsonak eta haien ohiturak erregistratu zituen, zeremonia-objektuak barne. Afrikan egin zuen lana basa-bizitzan eta haren ingurunean oinarritu zen. 1926an Kongora egindako bidaian, Carl senarra Historia Naturaleko Museo Amerikarrerako gorila eszena bat garatzeko prozesuan zegoen. Carl erakusketarako ikerketa osatu aurretik hil zen, hala, Maryk bere erreferentzia-argazkiak erabili zituen berriro sortu nahi zuen leku berezia identifikatzeko, eta eszenako ehunka argazki hartu zituen, bai banakako landare-espezieenak, bai eszenarik handienarenak. Landareen laginak ere jaso zituen. Kenyako Hannington lakura joateko bidaia ere egin zuen, flamenkoei argazkiak ateratzeko. Argazkiak American Museum of Natural History-ko Akeley African Hall-en erabili ziren.
Akeleyko diapositibetako 2000 baino gehiago 'bizi dira'. Bere argazki-produkzioa Historia Naturaleko Museo Amerikarrean eta Río Mistikoaren Elkarte Historikoan dago. ΟStarr Crowther biografoak Akeleyren argazkia emakumeentzako garai garrantzitsutzat deskribatzen zuen, eta Akeley "bere buruarentzat konpontzen ari zela victorianismoaren printzipioak astintzeko eta adierazteko modu esanguratsuak aurkitzeko borrokan ari ziren emakume askoren dilema. Akeleyren argazki-estiloa honelaxe deskribatu zuen: "aurreratua... zuzena eta boteretsua", eta "egonkorra eta orekatua", espedizioan aurkitutako pertsonak eta lekuak dokumentatuz. 
Akeleyk maiz hitz egin zuen bere lanari buruz. 1912an, espedizio goiztiarrei buruzko 40 hitzaldi baino gehiago eman zituela jakinarazi dute. 1927an Afrikatik itzuli ondoren, eta bere bizitzaren zati handi batean zehar, Akeleyk kontserbazio-arrazoiengatik lan egin zuen, hitzaldi zabaletan, eta irratian agertu zen. Etxe Zurian bazkaldu zuen Eleanor Roosevelt lehen damarekin, eta Akeleyren kontserbazio- eta hezkuntza-lana nabarmendu zuen Roosevelten egunkari-zutabe sindikatuan, "My Day". 
Akeley izan zen zazpi libururen egilea. Horietako batzuk hil aurretik idatzitako materialak erabiliz egilekide izan zituen senarrarekin hil ondoren. Lehen liburua, "Carl Akeley's Africa" (1929), Maryk Carl Akeleyk bere bizitza galdu zuen espedizioaren kontakizuna izan zen, Kongoko espedizioan aurkitutako animaliak eta herriak dokumentatuz. Hurrengo urtean, "Adventures in the African Jungle" (1930) argitaratu zuen, Carl egilekide zela, biek bizirik zeudela egindako plan bati eutsiz. Maryk edo Carlek sinatzen zituzte kapituluak; Maryk Carl-en kapituluak bildu zituen landa-oharretan eta lagunekin lotutako istorioetan. Bere kapituluetan, Kongora egindako bidaiako esperientziak kontatzen dira, espedizioan hil aurretik eta ondoren." Lions, Gorillas, and their Neighbors/ Leoiak, Gorilak eta euren bizilagunak" (1932) ere Carl hartzen dute autore gisa, eta haren espedizioa kontatzen dute; historia erabili zuten kontserbazio-mezu bat transmititzeko, eta aurreko 30 urteetan animalia-populazio handiak gutxitu zirela adierazi zuten. "Times of London-"en liburua berrikusteak ehizaren historia zirraragarria kontatu zuen, baina bere asmoa zientifikoa zela azpimarratu zuen, ez zen emozioen bilaketa bat. Honelaxe idatzi zuen aztertzaileak: ""Ehiza mugatu eta adimentsu liteke, plazer handiena eta iraunkorrena izan liteke, bereizketarik gabeko sarraskiak izan beharrean... Afrikako joko handia giza arrazarentzat balio erreala duen zerbait da"."
"The Wildlife Lives Againen", Akeleyk senar zenaren taxidermista lana kontatzen du, Afrikan egindako espedizioak barne. "The New York Times" egunkarian egindako berrikuspen batek atentzio berezia ematen du Historia Naturaleko Museo Amerikarrerako gorila erakustaldiaren garapenaren historiari buruz. Bertan, taxidermiaren prozesua eta bizimodu erakusketaren eragina deskribatzen dira. 
"Congo Eden" (1950) Akeleyk Afrikara egindako azken bidaiaren ondoren argitaratu zen 1947an, eta bidaia horren historia kontatzen du. Jeannette Eileen Jones historialariak Carl eta Mary Akeleyk Afrikaren "infernal" edo "ilun" iritzi publikoari aurre egiteko egindako kanpainaren zati gisa identifikatzen du liburuaren izenburuaren ""Eden"". 
Akeleyren osasunak gainbehera egin zuen, Akeleyk aldakako arazoak eta artritisa baitzituen. Bera 1959tik 1966ra ospitaleetatik eta zaharren egoitzetatik sartu eta atera zen. Akeleyk Camp Mystic-eko leku zaharrean bizi izan zituen azken urteak. Afrikako abenturen oroitzapenekin apaindua, eritasuna gorabehera espiritu independentea eta "adimen hutsa" gordetzen ditu. 1966. urtean hil zen garun-isuri batetik, Mystic-eko Mary Elizabeth-en Casa Convaleciente-n, Connecticut. Baina senar zenarekin mendian erretzeko eta lurperatzeko nahia adierazi zuen. Mikeno Deersville-n lurperatu zuten, Ohion jaio zen lekutik gertu, gurasoen hilerri berean. Hil ondoren, kanpamendu zaharra Bakearen Santutegi bihurtu zen, Mary L. Jobe Akeley Trust & Peace Santuarioren zuzendaritzapean, orain, Denison Pequeña Natur Zentroak mantentzen du. 
Akeleyk bere lanaren erregistro zabala utzi zuen. Bere artikuluak Mary L. Jobe Akeley Bilduman Historia Naturaleko Museo Amerikarrean eta Connecticuteko Eskolan ospatzen dira.
Sven Hedin
Sven Anders Hedin (Stockholm, 1865eko otsailaren 19a - ibidem, 1952ko azaroaren 26a) suediar esploratzaile, geografo, topografo, argazkilari, bidaia-liburuen idazle eta ilustratzailea izan zen. Hamabost urterekin, Adolf Erik Nordenskiöld esploratzaile polarraren itzulera ikusi zuen eta esploratzaile izatea erabaki zuen. Ferdinand von Richthofen-ekin ikasi zuen, germanofilo egin zen eta Asia esploratzea erabaki zuen. Erdialdeko Asiarako lau espedizio zuzendu zituen, Mendebalderako Transhimalaia aurkitu zuen, Lop Nur lakua, antzinako hiriak eta hilobiak kartografiatu zituen.
Txinako Harresi Handia ere Tarim arroan. Turkia, Kaukaso, Teheran, Irak, Kirgizistan, Errusiar Ekialde Urruna, India, Txina eta Japonia bisitatu zituen bere bidaietan. Harreman adeitsuak izan zituen erregimen naziarekin, Eskandinavia sobietar inbasio batetik babesteko gai zela uste baitzuen.
John Bidwell
John Bidwell (1819ko abuztuaren 5a - 1900eko apirilaren 4a) pionero, nekazari, soldadu, estatista, politikari, prohibizionista eta filantropo bezala ezaguna zen Kalifornian. Alderdi Demokrata eta, ondoren, Errepublikarrean aktiboki parte hartu zuen, eta Kongresurako hautatua izan zen 1864an, legegintzaldi batez.
Kaliforniako Bidean zehar emigratzaileen lehen partidatako bat, Partida Bartleson-Bidwell bezala ezaguna, zuzendu izanagatik eta Kaliforniako Chico sortu izanagatik nabarmendu zen. Mexikoko lurren kontzesioak jaso zituen Mexiko eta Ameriketako Estatu Batuen arteko gerra baino lehen mexikar hiritar bihurtu ondoren, eta rantxero aberats bihurtu zen.
Ur-berogailu
Ur-berogailua uraren tenperatura igotzeko energia erabiltzen duen gailu termodinamikoa da. Galdara izenez ere ezaguna da. Ur beroaren etxeko eta merkataritzako erabileren artean garbiketa, dutxa, sukaldaritza edo berogailua daude. Maila industrialean, erabilerak oso ugariak dira ur berorako zein ur lurrunerako.
Erabilitako erregaien artean gas naturala, propano gasa (GLP), kerosenoa eta harrikatza daude, nahiz eta elektrizitatea, eguzki energia, hozkailuetako edo aire girotuko bero-ponpak (konpresorea), ur zikinetatik birziklatutako beroa eta baita energia geotermikoa ere. ordezko energiarekin edo birziklatutakoarekin berotutako uraren kasuan, normalean energia tradizionalarekin konbinatzen dira.
Energia % 100 berriztagarri
Energia % 100 berriztagarria energia berriztagarria soilik ekoiztea edo erabiltzea da, ohiko beste energia-iturri batzuekin hibridaziorik egin gabe. Herrialde eta lurralde batzuek energia % 100 berriztagarria ekoizten edo erabiltzen dute. Tokelau, Ozeano Barean kokatutako artxipelagoa, 2013an munduko lehenengo herrialdea izan zen Eguzkitik behar zuen elektrizitate guztia lortu zuena.
Energia % 100 berriztagarria erabiltzeko pizgarria elektrizitaterako, garraiorako edo baita mundu mailako energia primarioaren guztizko eskaintzarako ere, klima-aldaketak, kutsadurak eta beste arrazoi ekologiko batzuek eragiten dute, bai eta kezka ekonomikoek, independentziakoek eta energia-segurtasunekoek ere. Klima Aldaketari buruzko Gobernu arteko Adituen Taldeak 2013an esan zuen funtsezko muga teknologiko gutxi zeudela energia berriztagarrien teknologien zorro bat integratzeko, munduko energia-eskari gehiena asetzeko. Energia berriztagarriaren erabilera bere defendatzaileek aurreratu zutena baino askoz azkarrago hazi da. 2013an, energia berriztagarriak, hala nola eolikoa, geotermikoa, eguzkiarena eta biomasarena, mundu osoko sareko elektrizitate-sorkuntza guztiaren % 5,4 izan ziren. Estatu mailan, gutxienez mundu osoko 30 herrialdek dute energia berriztagarria, eta horrek % 20 baino gehiago laguntzen du energia hornitzen. Gainera, S. Pacala eta Robert H. Socolow irakasleek "klima egonkortzeko ziriak" garatu dituzte, gure bizi-kalitateari eusteko eta klima-aldaketa katastrofiko bat saihesteko, eta "energia-iturri berriztagarriak" dira, oro har, haien "ziri" gehienak.
Mark Z. Jacobsonek, Stanford Unibertsitateko ingeniaritza zibileko eta ingurumeneko irakaslea eta "Ingurumen eta Energia Programako" zuzendaria, esan du 2030erako energia eolikoarekin, eguzki energiarekin eta energia hidroelektrikoarekin energia berria ekoiztea bideragarria dela eta indarrean dauden hornidura akordioak 2050erako ordezkatuak izan daitezkela. Energia berriztagarrien plana ezartzeko oztopoak ""batez ere sozialak eta politikoak direla uste dute, ez teknologikoak edo ekonomikoak"". Jacobsonek dio gaur egungo energia-kostuak eolikoarekin, eguzki-sistemekin eta urarekin, gaur egungo energia-kostuen antzekoak izan beharko liratekeela optimoak diren beste estrategia errentagarriekin. Egoera honen oztopo nagusia borondate politikorik eza da.
Era berean, Ameriketako Estatu Batuetan, Ikerketa Kontseilu Nazional independenteak adierazi du "Baliabide berriztagarri nazional nahikoak daude elektrizitate berriztagarriak etorkizunean elektrizitatea sortzeko zeregin garrantzitsua izan dezan, eta, beraz, klima-aldaketarekin, independentziarekin, segurtasun energetikoarekin eta energia-kostuen igoerarekin lotutako gaiei aurre egiten laguntzeko". Energia berriztagarriak aukera erakargarria da, Estatu Batuetan eskuragarri dauden baliabide berriztagarriek batera hartuta elektrizitate kantitate handiagoak hornitzen baitituzte egungo edo aurreikusitako barne eskari osoak baino.
Energia berriztagarrien estrategiak eskala handian zabaltzeko oztopo esanguratsuenak batez ere politikoak dira eta ez teknologikoak. Nazioarteko ikerketa ugari aztertu zituen 2013ko "Post Carbon Pathways txostenaren" arabera, hauek dira oztopo nagusiak: klima-aldaketa ukatzea, erregai fosilen konpainien presioa, inaktibitate politikoa, energia ez jasangarriaren kontsumoa eta energia-azpiegitura zaharkituak.
Ekoinbertsio
Ekoinbertsioa (gazteleraz, ecoinversión edo batzuetan eco-inversión bezala idatzia, eco-investing grafia ingelesaren ondorioz, baina gazteleraz aurrizkiak hitz nagusira atxikitzen dira) edo inbertsio berdea, sozialki arduratsua den inbertsio mota bat da, ingurumenaren aldetik jasangarriak diren produktuak edo praktikak babesten edo fabrikatzen dituzten enpresetan egiten dena. Enpresa horiek ikatz-mendekotasunetik alternatiba jasangarriagoetarako trantsizioa babesten duten teknologia berriak sustatzen dituzte (eta, askotan, horietaz baliatzen dira).
Inbertsio berdea enpresa publikoetan ematen da gehienetan. Etorkizun hurbilean karbono-mundu neutro batera heltzea, hau da, mundu jasangarri batera heltzea, helburu duen inbertsioa da. Enpresa ekologiko horiek energia berriztagarriaren, eraikuntzaren eta eraginkortasunaren, garraioaren, uraren eta bizitza ekologikoaren sektoreetan jarduten dute nagusiki.
Industriak eragindako ingurumen-inpaktuak gero eta nabarmenagoak direnez, gai berdeek herri-kulturan ez ezik, finantza-munduan gero eta protagonismo handiagoa hartzen joan dira urteak igaro ahala. 1990eko hamarkadan, inbertitzaile asko "beren lehiakideak baino hobeak ziren enpresak bilatzen hasi ziren, ingurumen-inpaktuen kudeaketaren arloari dagokionez." Inbertsiogile batzuek "kutsatzaile ankerrenak" bakarrik saihestu nahi dituzten bitartean, inbertitzaile askoren enfasiak aldatu egin dira. Inbertsiogile askok  "dirua nola erabiltzen den" eta "modu positibo eta eraldatzailean erabiltzen den” kontuan hartzen duten informazio bakarra da. Helburu nagusia orain gauden lekutik ateratzea da, hau da, azken batean, benetan jasangarria den gizarte batera heltzeko bide bakarra.
"Global CLimate Prosperity Scoreboard" (Ethical Markets Mediak eta Prosperitate Klimatikoaren Aliantzak jaulkita enpresa berdeetan egindako inbertsio pribatuak ikuskatzeko) markatzailearen arabera, 1,248 bilioi dolar baino gehiago inbertitu dira eguzki-energian, energia eolikoan, geotermikoan, ozeanikoan/hidraulikoan eta beste sektore berde batzuetan 2007 urtetik. Kopuru horrek Ipar Amerika, Txina, India eta Brasilgo inbertsioak adierazten ditu, baita garapen bidean dauden beste herrialde batzuetakoak ere.
Azkenean, ekonomian dauden sektore guztietako enpresa guztiek energia berriztagarriak eta energiaren ikuspegitik eraginkorrak diren metodo iraunkorrak erabiliko dituzte.
Ekoinbertsio asko sozialki arduratsutzat jo ahal izango dira, eta alderantziz, inbertsio sozialki arduratsuak ekoinbertsioak direlaren ustetan, biak ez dira elkarren barneratzaileak. Sozialki arduratsuak diren inbertsioak irizpide moral edo etiko jakin batzuk betetzen dituzten enpresetan bakarrik egiten dira. Ingurumenarekiko interesa duten enpresak barne har ditzake horrek, baina beste gai sozial eta erlijioso batzuekin ere bateragarria da.
Ekoinbertsioak ingurumen-arazoen konponbide jasangarrietan oinarritzen dira. Zehazki, ekoinbertsioak energia berriztagarrietan eta teknologia garbietan lan egiten duten enpresetan oinarritzen dira.
Inbertsiogileek inbertsio ekologikoarekiko interesa erakusten dute bi arrazoi hauengatik: beren ingurumen-balioak beren inbertsio-zorroarekin lerrokatu eta berretsi nahi dituzte, edo sektoreak etorkizunerako etekin- eta hazkunde-potentziala duela uste dute. Askoren ustetan, jakina, bi arrazoi horiek sendoak dira ekoinbertsioa finantza-planean sartzeko.
Inbertsio etikoaren kontzeptua duela ehunka urte hasi zen, eta, oro har, orain Inbertsio Sozialko Arduratsua deitzen zaio. Ildo horretan, inbertsio ekologikoa Inbertsio Sozialki Arduratsuaren azpisektoretzat har daiteke, eta nagusiki ingurumen- eta teknologia-gaietan zentratzen da, ez gizarte-gaietan edo giza eskubideen gaietan.
Inbertsiogile asko inbertsio ekologikoaz interesatzen ari dira, uste baitute merkatu ekologikoaren hazkunde potentzialak, baita egungo egoera ekonomikoan ere, inoiz baino etorkizun handiagoa duela. Izan ere, Energiaren Nazioarteko Agentziak 16 bilioi dolar proiektatuko ditu energiaren sektorean datozen bi hamarkadetan, eta eguzki-energia eta energia eolikoko enpresen hazkunde-tasak (% 20tik% 40ra) eragin handia izan dute. Horregatik, inbertsiogileek gero eta gehiago jotzen dute inbertsio berdearen alde.
Sektore batzuk ekoinbertsioaren kontzeptuan sartzen dira. Energia berriztagarrien barruan sartzen dira eguzki-sektoreak, eolikoa, mareomotriza eta teknologia hidrauliko konbentzionala. Horren barruan sartzen dira eguzki-panelak edo turbina eolikoak, edo teknologia horietan laguntzen duten lehengaiak eta zerbitzuak eraikitzen dituzten konpainiak. Energia biltegiratzea ere garrantzitsua da, energia kantitate handiak biltegiratzeko teknologiak garatu eta erabiltzen dituzten enpresak, bereziki berriztagarria.
Adibide on bat auto hibridoetan erabiltzen diren erregai-zelulak dira. Energia berriztagarrien sektorean bioerregaiak ere badaude. Talde honetan sartzen dira energia edo erregaia sortzeko baliabide biologikoak (algak, artoa edo zur-hondakinak) erabiltzen dituzten enpresak. Energia berriztagarrien taldean sartzen diren beste teknologia batzuk honako hauek dira: geotermikoa (lurreko beroaz baliatzen diren edo energia elektriko bihurtzen duten enpresak) eta hidroelektrikoa (uraren energia elektrizitatea egiteko baliatzen duten enpresak).
Eraikuntzaren eta energia-eraginkortasunaren sektoreak ingeniaritzaren eta arkitekturaren munduan eraikuntza-material berdeak edo zerbitzu eraginkorrak fabrikatzen dituzten enpresei dagozkie. Eraikuntzako material berdeek beira eraginkorra, isolamendua eta argiztapena barne hartzen dituzte, besteak beste. Birziklatze-enpresak eta energia aurrezten duten konpainiak ere sektore horretakoak dira.
Eco vida sektorea bizitza osasuntsu baterako ondasun eta zerbitzu jasangarriak eskaintzen dituzten enpresei dagokie. Horren barruan sartzen dira nekazaritza ekologikoa, pestizida berdeak, osasunaren zaintza eta produktu farmazeutikoak.
Inbertsio berdea nabarmen hazi da Erresuma Batuan, eta, orain, Worldwise Investor Fund Libraryn 136 funts daude zerrendatuta gai hauetan: Nekazaritza, ikatza, energia garbia, basoa, ingurumena, ura eta gai anitz. Funts horiek guztiek 21,8 miliar libra esterlina inguru dituzte Erresuma Batuan.
Europako Batzordeak, 2018ko maiatzean, ingurumenaren aldetik jasangarriak diren jarduera ekonomikoak etiketatzeko sistema bat abiarazi zuen, kontsumitzaileek jarduera horiek identifikatu ahal izateko eta ingurunea gehiago errespetatzen duten enpresa-jarduerak sustatzea helburu hartuta.
Kirats Handia
Kirats Handia () Londres erdialdeko gertakari bat izan zen 1858ko uztail eta abuztuan, non eguraldi beroak Tamesis ibaiaren ertzean zegoen giza hondakin eta industria-efluente ugariaren usaina areagotu baitzuen. Arazoak urte batzuk zeramatzan gora egiten, estolderia desegoki batek Tamesis ibaira husten zuelako zuzenean. Giza-hondakinen usainak miasmaren bidez gaixotasun kutsakorrak transmititzen zituela uste zen, eta Kirats Handia baino lehen gertatutako hiru kolera eztanda ibaiarekin lotu ziren.
Kiratsa, haren balizko efektuak eta beldurrak zirela eta, arazorako konponbide posibleak aztertzen ari ziren tokiko eta estatuetako administratzaileak ekintzan hasi ziren. Agintariek Joseph Bazalgette ingeniari zibilaren proposamena onartu zuten elkarrekin konektatzen ziren estolden sistema baten bidez hondakin guztiak ekialderantz mugitzeko, eta inguru metropolitarraz beherago Tamesisera haiek botatzeko. Ipar eta Hegoaldeko estolderia sistema berrien lanak 1859ko hasieran hasi ziren, eta 1875era arte iraun zuten.
Drainatzean laguntzeko, ponpaketa-estazioak jarri ziren, estazioak beheko mailetatik hodi garaiagoetara igotzeko. Beste bi geltoki apaingarriago, Abbey Mills Stratforden eta Crossness Erith Marshesen, Charles Driver ingeniari kontsularraren diseinu arkitektonikoekin batera, Ondare ingelesaren babesa jaso zuten. Bazalgetteren planak hiru estoldak Tamesisaren erriparekiko paralelo zihoazen hiru hodi zituen: Victoria Embankment, Chelsea Embankment eta Albert Embankment.
Bazalgetteren lanak ziurtatu zuen estoldak ez zirela gehiago Tamesis ibaiaren ertzetara bideratuko, eta koleraren amaiera ekarri zuen; bere ekintzek beste edozein funtzionario viktoriarrek baino bizitza gehiago salbatu zituzten. Bere estolderia-sistemak XXI. mendean du eragina, 8 milioi biztanle baino gehiago dituen hiri bat zerbitzatuz. Peter Ackroyd historialariak argudiatu du Bazalgette Londreseko heroitzat hartu behar dela.
XVII. mendetik aurrera adreiluzko estoldak eraikitzen hasi ziren Londresen, Fleet eta Walbrook ibaiak estali zirenean helburu horrekin. 1856a baino lehen, ehunka estola eraiki ziren Londresen, garai horretan 200.000 putzu septiko eta 360 estolda inguru zeuden hirian. Putzu septikoetako batzuek metanoa eta beste gas batzuk isurtzen zituzten, askotan su hartu eta lehertzen zirenak, heriotzak eraginez; estolda asko, gainera, oso egoera txarrean zeuden, konponketarik gabe. XIX. mendearen hasieran Londresen ur edangarria emateko hobekuntza asko eman ziren, eta 1858an hirian zeuden Erdi Aroko egurrezko hoditeriaren ordez burdinazkoa ari ziren jartzen. Honi gehitu behar zaio etxe askotan komunak jartzen ari zirela garai horretan, eta biztanleria milioi batetik hiru milioira hedatu zela oso tarte txikian: milioika pertsonen kakak komuneko urarekin batera estoletara zihoan, errekak sortuz. Fabriketako, animalia hiltegietako eta beste industria batzuetako hondakinak ere ur horietara botatzen ziren. Estolda askok gainezka egiten zuten han-hemenka eta, gainezka egiten ez zutenek, zuzenean isurtzen zuten Tamesis ibaira euren karga.
Michael Faraday zientzialariak egoera deskribatu zuen 1855an "The Times" egunkariari idatzitako gutun batean: ibaiaren egoeragatik kezkatuta, paper zuri zatiak bota zituen korrontera "opazitate maila neurtzeko" asmoz. Bere ondorioa zen "zubien inguruan materia fekalak hain hodei dentsoak sortu zituen ezen gainazaletik ikus zitezkeen (...) Usaina oso txarra zen, eta ur ibilgu osoan antzekoa; kaleetako estoldetako zuloetatik datorren berbera da; ibai osoa zen, une horretan, benetako estolda bat." Hain zen txarra ibaiaren usaina, 1857an gobernuak karea, kaltzio hipokloritoa eta fenola bota zuela usain txarra gutxitzeko.
Viktoriar aroko osasun zaintzan gaixotasun kutsakorren transmisioari buruzko pentsamendu nagusia miasmaren teoria zen, gaixotasun gehienak aire kutsatuaren inhalazioak eragindakoak zirela baieztatzen zuena. Lurrin horrek hilotz edo estolderia ustelduen usaina har zezakeen, baina baita landaretza ustelarena ere, edo jadanik gaixotua zegoen norbaiten arnasa arnastuarena. Miasma, gehienek, koleraren transmisioaren bektorea zela uste zuten, XIX. mendean Europan sortutako epidemien ondotik. Gaixotasunari beldur handia zioten denek, zabaldu ahal izan zuen abiaduragatik eta bere zoritxar handiagatik.
Londresko lehen kolera epidemia handia 1831ean izan zen, eta 6.536 hildako izan ziren. 1848-49an bigarren epidemia bat egon zen, 14.137 hildako eragin zituena. Hirugarren bat egon zen beranduago, 1853-1854an, 10.738 hildakorekin. Bigarren agerraldian, John Snow, Londresen bizi zen mediku bat, konturatu zen hildako kopuru handiagoa zegoela Lambeth eta Southward and Vauxhall ur konpainiek ur edangarria saltzen zuten etxeetan. 1849an lan bat argitaratu zuen gaiaren inguruan, "On the Mode of Communication of Cholera", lehen aldiz koleraren uraren bidezko transmisioa proposatzen zuena, miasmen ordez; ez zitzaion jaramon handirik egin. Londresko 1854ko koleraldiaren ostean, Snowek bere tratatua hobetu zuen, ikusi zuenean Soho auzoko Broad Streeten efektuak handiagoak zirela. Lortu zuen bertan zegoen ur putzuko ponpa kentzea, eta beraz ur kutsatuari bidea itxi zion, hildako kopurua asko murriztuz. Beranduago aurkitu zen familia baten putzu septikoa ur edangarritik gertu zegoela eta kutsatutako baten kakak iragazi zirela.
Londresko estolden kudeaketa gainbegiratzen zuen azpiegitura zibikoak hainbat aldaketa jasan zituen XIX. mendean. 1848an Estolderiaren Batzorde Metropolitarra sortu zen (), Edwin Chadwick erreformatzaile sozialaren eta Errege Batzorde baten eskariz. Batzordeak Henrike VIII.aren garaitik Londresko estolderia kudeatu zuten zortzi agintarietatik zazpi ordezkatu zituen; lehen aldia zen botere unitario batek hiriburuko saneamendu instalazioen erabateko kontrola zuena. 1844ko Eraikuntza Legeak eraikin berri guztiek estolda bati lotuta egon behar zutela bermatu zuen, ez putzu beltz bati, eta batzordeak putzu beltzak estoldetara konektatzea edo erabat ezabatzea proposatu zuen. Estoldetako miasmak gaixotasunen hedapena eragingo zuen beldurrez, Chadwickek eta John Simon patologoak estoldak erregulartasunez purgatuko zirela ziurtatu zuten, Tamesisera hondakin-ur gehiago isurtzea eragin zuen politika bat.
1849ko abuztuan, MCSak Joseph Bazalgette izendatu zuen topografo alboko posturako. Ingeniari aholkulari gisa lan egin zuen tren-industrian, harik eta gehiegizko lanak osasun-galera larria eragin zion arte; batzordeko bere izendapena izan zen lehen postua, berriro lanean hasi zenean. Frank Foster ingeniari nagusiaren zuzendaritzapean lanean, hiriko estolderiarako plan sistematikoago bat garatzen hasi zen. Bere karguaren estresa gehiegi izan zen Fosterrentzat eta 1852an hil zen; Bazalgette bere postura igoa izan zen, eta estolderia sistema garatzeko planak garatzen jarraitu zuen. 1855eko Metropoliaren Kudeaketa Legeak, batzordea, Metropoliko Obren Batzarragatik ordezkatu zuen, honek, estolden kontrola hartu zuelarik.
1856ko ekainean, Bazalgettek bere behin betiko planak osatu zituen, 3 oin inguruko (0,9 m) diametroa zuten estolda lokal txikiak aurreikusten zituztenak, estolda handiago batzuk elikatzeko, 11 oin (3,4 m) altuerako hustubide nagusietako hodietan isuri arte. Iparraldeko irteerako estolderia bat eta hegoaldeko beste bat planifikatu ziren ibaiaren alde bakoitzeko hondakinak kudeatzeko. Londres maila altu, ertain eta baxuko eremuetan banatu zen, horietako bakoitzerako estolda nagusi batekin; ponpaketa-estazio batzuk planifikatu ziren, hiriaren ekialderantz hondakinak kentzeko. Bazalgetteren plana Fosterrenean oinarritzen zen, baina handiagoa zen eta populazioa Fosterrena baino handiagoa izatea ahalbidetzen zuen: 3 milioitik 4,5 milioira. Bazalgettek bere planak aurkeztu zizkion Sir Benjamin Halli, obretako lehen komisarioari. Hallek estoldetako hustubideen gaineko erreserbak zituen – beste ur-masa batzuetako hondakinak deskargatzeko puntuak –, eta, haren arabera, hiriburuaren mugen barruan zeuden oraindik, eta, beraz, onartezinak ziren. Eztabaidan zehar, Bazalgettek bere planak findu eta aldatu zituen, Hallen eskakizunen arabera. 1856ko abenduan, Hallek planak hiru aholkulari ingeniariz osatutako talde bati aurkeztu zizkion: Douglas Strutt Galton kapitaina, James Simpson, bi ur konpainiatako ingeniaria, eta Thomas Blackwood, Kennet eta Avon kanaletako ingeniaria. Hirukoteak Halli jakinarazi zion 1857ko uztailean, hodien irteera posizioak aldatzeko proposamenekin, berak MBWri urrian helarazi ziona. Proposatutako isurketa gune berriak estolda irekiak izan behar ziren, batzordeak proposatutako posizioetatik haratago 15 miliako ibilbidea eginez (24 km); bere planen kostua 5,4 milioi liberatik gorakoa izango zen, Bazalgetteren planaren estimazio maximoa baino dezente handiagoa, 2,4 milioi liberakoa zena. 1858ko otsailean, hauteskunde orokorrek Lord Palmerstonen whig gobernuaren erorketa ekarri zuten, Lord Derbyren bigarren ministerio kontserbadoreak ordezkatu zuena, lord John Mannersek Hall ordezkatu zuen, eta Benjamin Disraeli Komunen Ganberako buruzagi eta Ogasun ministro izendatua izan zen.
1858. urtearen erdialdean, Tamesisekin izandako arazoek hainbat urte zeramatzaten metatzen. Bere "Little Dorrit" eleberrian, 1855 eta 1857 artean argitaratua, Charles Dickensek Tamesia "estolda hilkor bat... ibai fin eta fresko baten tokian" zela idatzi zuen. Lagun bati bidalitako gutun batean, Dickensek esan zuen: "Usain iraingarriak, baita usain laburrenean ere, buruarentzat eta sabelarentzat oso gogaikarriak izan dira"; George Godwin zientzialari sozial eta kazetariak idatzi zuen, berriz, "Zati batzuetan deposituak sei oin baino gehiagoko sakonera duela" Tamesis ibaiaren ertzean, eta "hau guztia materiaz lohituta dagoela". 1858ko ekainean, Londresko itzaleko tenperaturak, batez beste, 34-36 °C izan ziren, eguzkitan 48 °C izatera iritsiz. Denbora lehor luze batekin batera, Tamesis ibaiaren maila jaitsi egin zen, eta estoldetako efluente gordinak ibaiaren ertzetan geratu ziren. Viktoria erregina eta Alberto printzea Tamesis ibaian barna plazer bidaia bat egiten saiatu ziren, baina handik minutu gutxira itsasertzera itzuli ziren, usaina ikaragarria baitzen. Prentsak berehala deitu zion gertakariari "Kirats Handia"; "City Press"eko artikulu nagusiak adierazi zuen "hitzaren zintzotasuna amaitu egin dela: kiratsa dario, eta kiratsa behin arnasten duenak ezin du inoiz ahaztu, eta zorionekotzat jo daiteke gogoratzeko bizi bada". "The Standard"eko idazle batek iritziarekin bat egin zuen. Bere erreportarietako batek ibaia "tifusa ugaltzen duen kirasdun higuingarri" gisa deskribatu zuen, eta bigarren batek zera idatzi zuen: "Askatzen den gas pozoitsuen kopurua errekan isurtzen diren hondakin-uren hazkundearekiko proportzionala da". "The Illustrated London News"en editorialak hala adierazi zuen:
Ekainean, ibaiaren kiratsa hain zen handia, non Legebiltzarraren saioetan eragina izan zuten, eta ibaiaren alboko gortinak kare kloruroz estali ziren usaina gainditzeko. Neurriak ez zuen arrakastarik izan eta gobernuaren aferak Oxfordera edo St Albansera eramateko aukera eztabaidatu zen. "Examiner"rak jakinarazi zuenez, Disraeli, batzordeko gela batera joan zenean, handik gutxira joan zen batzordeko gainerako kideekin, "Paper pilo bat eskuan eta poltsikoko zapia sudurrean jarrita", usaina oso txarra zelako. Bere legegintza-lana eteteak Komunen Ganberan galderak planteatzea eragin zuen. Hansarden arabera, John Brady diputatuak Mannersi jakinarazi zion kideek ezin zituztela Batzorde Aretoak eta Liburutegia erabili kiratsaren ondorioz, eta ministroari galdetu zion "jaun prestuak neurririk hartu ote duen eflubioak arintzeko eta eragozpenei amaiera emateko". Mannersek erantzun zuen Tamesis ez zegoela bere eskumenean. Lau egun geroago, bigarren diputatu batek Mannersi esan zionez, "Xalotasun zital batengatik, ibairik nobleenetako bat putzu beltz bihurtu da, eta galdetu nahi dut ea Maiestatearen Gobernuak neurririk hartu nahi duen gaitza konpontzeko". Mannersen esanetan, "Maiestatearen Gobernuak ez du zerikusirik Tamesisen egoerarekin". "Punch" aldizkari satirikoak adierazi zuenez, "Legebiltzarreko bi ganberetan gai xurgatzaile bakarra... pozoitzeko konspirazioaren kontua zen. Aita Tamesis gaizkile zahar horren erruduntasunaren ebidentziarik handiena zegoen ".
Kiratsaren gorenean, 200-250 tona kare botatzen ziren estolen ibairatzen puntuetan eta hainbat pertsona zeuden kontratatuta marea behena zegoenean kare gehiago botatzeko ibai-ertzean; 1.500 libera xahutzen ziren astero lan horretan. Ekainaren 15ean Disraelik Metropoliaren Kudeaketa Lokalaren Emendakin Legea aurkeztu zuen, 1855ko legearen emendakin bat; eztabaidan esan zuen Tamesis "estigiaren laku bat, izugarrikeria ezabaezinen eta jasanezinen kiratsa" zeriola. Legeak proposatzen zuen Tamesisa garbitzea Metropolitan Board of Works taldearen lana zela, eta posible balitz, estolderien irteera Londresko mugetatik haratago atera beharko liratekeela. Lanak egiteko 3 milioi libera maileguan eskatu zitzuten, hurrengo berrogei urtetan Londresko etxe bakoitzak zerga bidez (hiru penike urtean) ordaindu beharko zuen gastua. Bazalgetteren 1856ko jatorrizko planaren aldekoa zen ebazpena, eta Hallen argudioak ezeztatu zitzuten. "The Times"en editorialaren arabera, Parlamentuak lege hau onartu zuen kiratsak hala derrigortu zituelako. Uztaila amaieran onartu eta lege bilakatu zen abuztuaren 2an.
Bazalgetteren planak 1.800 kilometro kale estolda proposatzen zituen (etxeko gorotzak zein euri-ura jasotzek), azkenean 132 elkar-lotutako estolderian amaitu zutenak. 1859 eta 1865 artean estolda horiek eraiki behar ziren. Laurehun pertsonek lan egin zuten plan zehatzak egiten eta kaleetako sekzioak marrazten eraikuntza fasearen lehen atalerako. Ingeniaritza arazo batzuk zituzten gainditzeko, batez ere Londresko zona batzuk -Lambeth eta Pimlico kasu- itsas-maila altuenaren azpitik zeudela. Bazalgetteren plana Londresko beheko partean zeuden estoldetako ura altxatzea zen, altuera erdian edo gorenean zeuden estoldetaraino, eta ondoren grabitatzeak lagunduta beherantz egitea, 38 zentimetro kilometroko maldan.
Bazalgette Portland zementua erabiltzearen aldekoa zen, ohiko zementua baino indartsuagoa zen material bat, baina ahulagoa gehiegi berotzen zenean. Arazo horiek ekiditeko, kalitate kontrola sistema bat ezarri zuen zementu loteak aztertzeko, Stephen Halliday historialariaren arabera "elaboratua" eta "drakonianoa" zena. Emaitzak ekoizleei esaten zitzaizkien, euren produktua hobetzen laguntzen ziena. Zementu ekoizle batek esan zuen MBWa zela lehen instituzioa horrelako prozesu bat egiten. Bazalgetteren lanen garapenak kritika onak izan zituen prentsan. Paul Dobraszczykek, arkitekturaren historialariak, esaten du prentsan agertzen zen langileen lana "positiboa, baita heroikoa" zela esaten zela eta 1861ean "The Observer"rek esan zuen estolderia hori "garai modernoetako obrarik garestiena eta ederrena" zela esan zuen. Eraikuntzaren kostua oso handia izan zen, hainbeste ezen 1863ko uztailean beste 1,2 milioi libera eman zitzaizkion MBWari obra ordaintzen jarraitu ahal izateko.
Hegoaldeko sistemak Londresen biztanleria txikiena zuten auzoak zeharkatzen zituen eta, beraz, txikiena eta eraikitzen errazena izan zen. Hiru estolda nagusiak Putney, Wandsworth eta Norwooden hasten ziren eta Deptforden batzen ziren. Bertan, punpatze estazio batek likidoa 6,4 metro altxatzen zituen irteera estolda nagusian sartzeko, Crossnesko punpatze estaziotik Erith Marshesera zihoana, marea altua zenean Tamesisera isurtzen zuen lekua. Crossnessko estazioa Bazalgettek eta Charles Driver ingeniariak eraiki zuten, burdinurtua eraikuntzan erabiltzearen aldekoa. Eraikuntzak arkitektura erromanikoaren itxura zuen, eta barruan burdinazko hainbat elementu ditu, English Heritagek garrantzitsu gisa sailkatzen dituenak. Hainbeste likido punpatzeko behar zen elektrizitatea lau balantzadun motorrek ematen zuten, Victoria, Prince Consort, Albert Edward eta Alexandra izenekoak, James Watten enpresak eginak
Estazioa 1865ko apirilean ireki zuen Galesko Printzeak (etorkizunean Eduardo VII.a Erresuma Batukoa izango zena), motorrak piztuz. Ekitaldian errege etxeko hainbat kidek, ministrok, Londresko Lord Nagusia eta Canterbury eta Yorkeko artzapezpikuak izan ziren eta, ondoren 500 pertsonentzako afari bat eskaini zen eraikinean bertan. Ekitaldiaren ostean hegoaldeko estolderia sistema martxan zegoen eta lanean.
Hegoaldeko estolderiaren eraikuntzaren amaierarekin, MBWko kideek eta Miller diputatuak Bazalgetterentzat sari bat proposatu zuten. £ 6.000 ordaintzea adostu zuten, bere urteko soldata halako hiru, eta beste £4.000 bere hiru laguntzaileekin banatzeko. Ideia bertan behera utzi zuten, kritika handiak egonda, baina Hallidayk ikusten du garai horretan ez ohikoa zela horrelako gastu publikoak egitea eta, beraz, egindako lanarekin oso pozik zeudela adierazten du.
Tamesis ibaiaren iparraldean askoz jende gehiago bizi zen, Londresko biztanleriaren bi heren, eta lanak egiteko jada eraikuntzez beteriko eremu batean aritu behar ziren, kanal, trenbide eta zubi ugarirekin. 1859ko urtarrilaren 31n hasi ziren lanean, baina arazo asko aurkitu zituzten eraikitzen ari zirela, tartean 1859-60ko langileen greba bat, izozte handi bat negu hartan, eta ohi baino euri gehiago. 1862ko ekainean euritea hain izan zen handia, ezen Freeteko estoldaren berreraikuntza lanetan istripua egon zen. Clerkenwellen Metropolitan Railway trenbidearekiko paralelo egiten ari ziren zulo handiaren alboan zegoen pareta erori eta Fleeteko urak Viktoria kalean isuri ziren.
Iparraldean zegoen maila altuko estolda Hampstead Heathetik Stoke Newingtonera egiten zuen bidea, Viktoria parkean barrena, eta hor batzen zen maila-ertaineko estoldako ekialdearekin. Maila-ertaineko estolda hori Bayswaterren hasten zen eta Oxford Streetetik zihoan Clerkenwellera eta Bethnal Greenera, konexioaren aurretik. Batutako estolda hau Abbey Mills Pumping Stationeraino iristen zen Stratforden, eta hor behe mailako estoldarekin batzen zen. Punpatzeko horrek Abbey Millsen isuri guztia altxatzen zuen 11 metro inguru estolda nagusira. Estolda honek 8 kilometro egiten zituen Becktonera, gaur egun Greenway gisa ezagutzen den bide berdearen azpitik.
Crossmessko punpatzeko estazioa bezala, Abbey Millsekoa Bazalgettek eta Driverrek elkarrekin diseinatu zuten. Eraikinaren erdialdean zegoen motor-etxearen gainean domo dekoratu bat zegoen, Dobraszczyken ustez, "eliza bizantziar baten itxura" zuena. Nikolaus Pevsner arkitekturaren historialariaren abera, eraikinak "oso arkitektura interesgarria zuen, helbururik tontoenarentzat"; bere ustez "italiar arkitektura gotikoa zen estiloan baina bizantziar leihoak zituen eta erdiko oktogonoak errusiar zaporea zuen".
Maila baxuko estolden drainatzea emateko, 1864ko otsailean Bazalgette Tamesis ibaiaren ertzetan zehar hiru lubeta eraikitzen hasi zen. Iparraldean Victoria Embankment eraiki zuen, Westminsterretik Blackfriars zubiraino doana, eta Chelsea Embankment, Millbanketik Chelseako Cadogan kairaino doana. Hegoaldean Albert Embankment dago, Westminster zubiaren Lambeth muturretik Vauxhalleraino. Estoldek Tamesis ibaiaren ertzak zeharkatzen dituzte, ertzean hormak eraikiz, estolderia-hodiak barruan jarriz eta horiek betez. Lanek 21 hektarea baino gehiagoko lur eremua eskatu zuten Tamesisetik; Victoria Embankment ontziak Westminster eta Londresko City artean zeuden errepideen pilaketa arintzeko abantaila erantsia izan zuen. Lubetak eraikitzearen kostua 1,71 milioi libera esterlina zela kalkulatu zen, horietatik 450.000 ibaiaren aurrean behar ziren jabetzak erostera bideratu ziren, industria-erabilera arinekoak izan ohi zirenak. Lubetaren proiektua, garrantzi nazionalekotzat hartu zen, eta, Erregina ezin izan zenez joan gaixotasunagatik, Victoria lubeta, Galesko Printzeak inauguratu zuen 1870eko uztailean. Albert Embankment 1869ko azaroan amaitu zen, Chelsea Embankment 1874ko uztailean inauguratu zen bitartean.
Bazalgettek esan zuen lubeta hauek izan zirela proiektu guztian zehar egin behar izan zen gauzarik zailena eta korapilotsuena, eta Chelsea Embankment ireki eta gutxira zaldun titulua eskuratu zuen. 1875ean mendebaldeko drainatze sistema amaitu zen eta sistema osoa martxan jarri zen.
1866an Londresen beste kolera agerraldi bat izan zen, 5.596 pertsona hil zituena, Aldgate eta Bow arteko East Endeko gune batera mugatu zen arren. Garai hartan Bazalgette sistemara konektatu gabe zegoen Londresko zati bat zen, eta hildakoen % 93 inguru horretan gertatu ziren. Errua Londres Ekialdeko Uren Konpainiarena zen, bere ur zikinak milia erdi (800 m) bere urtegitik behera isurtzen baitzituen: ur zikinak urtegira eramaten zituzten marea igotzearekin batera, inguruko ur edangarria kutsatuz. Agerraldiaren eta haren kausen diagnostikoaren ondorioz, kolera uretik transmititzen zela onartu zen, eta ez miasmatik. "The Lancet" aldizkariak, William Farr doktoreak gertakariaren inguruan egindako ikerketaren xehetasunak azaltzean, bere txostenak "ur hornidurak epidemiaren kausalitatean izan duen eraginari buruz atera dituen ondorioak jasanezinak" egingo dituela adierazi zuen. Gaixotasunaren azken agerraldia izan zen hiriburuan
1878an, Tamesiseko itsasontzi batek, "SS Princess Alice"k, "Bywell Castle" ontzia jo zuen eta hondoratu egin zen, 650 hildako baino gehiago eraginez. Istripua hustubideetatik gertu gertatu zen, eta Erresuma Batuko prentsak bere buruari galdetu zion ea hondakin-urek eragin ote zituzten heriotzetako batzuk. 1880ko hamarkadan, zabortegiek eragin zitzaketen osasun-arazoen beldur, MBWk hondakin-urak araztu zituen Crossness eta Becktonen, tratatu gabeko hondakinak ibaira isuri beharrean, eta sei lohi-ontzi eraikitzeko agindua eman zen, efluenteak Ipar Itsasora isurtzeko. 1887an martxan jarritako lehen itsasontziak "SS Bazalgette" izena hartu zuen; prozedura 1998ko abendura arte egon zen martxan, isurketa amaitu eta hondakinak deuseztatzeko erraustegi bat erabili zen arte . Estolderia XIX. mendearen amaieran zabaldu zen, eta berriro XX. mendearen hasieran. 2015etik, estolderia sarea Thames Waterrek kudeatzen du, eta egunean zortzi milioi pertsonak erabiltzen dute. Konpainiak 2014an adierazi zuenez, "Sistema borrokan ari da XXI. mendeko Londreseko eskaerei aurre egiteko".
Crossness ponpaketa estazioa 1950eko hamarkadaren erdialdera arte erabili zen, ordezkatua izan zen arte. Motorrak handiegiak ziren kentzeko eta "in situ" utzi ziren, baina hondatu egin ziren. Estazioa bera, Eraikin eta Herri Lan Ministerioak, I. graduko katalogatutako eraikina izatera pasa zen 1970eko ekainean (ordutik English Heritagek ordezkatua). 2015etik, Crossness Engines Trustek eraikina eta bere motorrak zaharberritu ditu. Peter Bazalgette britainiar telebista ekoizlea eta birbiloba da fundazioaren presidentea. 2015etik, Abbey Mill enpresaren instalazioetako batzuk hondakin-urak ponpatzeko estazio gisa funtzionatzen jarraitzen dute. Eraikineko tximinia bikoitz handiak, Bigarren Mundu Gerran kendu ziren, Luftwaffek nabigaziorako erreferentzia gune bezala erabil zitzakeen beldurrez, eta eraikina, II* graduko katalogazio bihurtu zuen Herri Lan Ministerioak 1974ko azaroan.
Hiribururako estolderia sistema integratua eta funtzionamenduan dagoena hornitzeak, eta ondorioz kolera kasuak murrizteak, John Doxat historialariak esan zuen Bazalgettek "ziurrenik beste edozein funtzionario viktoriarrek baino hobeto egin zuela, eta bizitza gehiago salbatu zituela". Bazalgettek MBWn lan egiten jarraitu zuen 1889ra arte, garai honetan Londresko hiru zubi ordezkatu zituelarik: Putney 1886an, Hammersmith 1887an eta Battersea 1890ean. 1884an Ingeniari Zibilen Erakundeko (ICE) presidente izendatu zuten, eta 1901ean bere bizitza gogoratzeko monumentu bat inauguratu zen Victoria Embankmenten. Hil zenean, 1891ko martxoan, "The Illustrated London News"en obituarioak idatzi zuen "Bazalgetten ospearen bi titulu nagusiak Londres edertu eta drainatu izana" direla, eta Sir John Coodek, garai hartako ICEko presidenteak, esan zuen Bazalgetteren lanak "bere trebetasun eta gaitasun profesionalaren monumentu gisa mantenduko direla beti". "The Times" egunkariaren obituarioaren arabera, "Zeelandaberritarra mila urte barru Londresera iristen denean... Tamesiseko dikearen horma osatzen duten granitozko bloke handien sendotasun eta simetria paregabeak indarrean jarraituko du". Eta jarraitu zuen: "Londreskoen azpitik doan estolda handiak... 20 bat urte gehitu dizkio bere bizi-aukerei". Peter Ackroyd historialariak, bere lurpeko Londresko historian, "[John] Nash eta [Christopher] Wrenekin, Bazalgette Londresko heroien panteoian" sartzen dela uste du, bere lanagatik, bereziki Victoria eta Albertoren lubeten eraikuntzagatik.
Kirats Handia Antonin Varenneren "Trois mille chevaux-vapeur" eleberriaren bigarren zatia da, 2014an argitaratua, lehen atalaren lehen zatian zehar deskribapen luze batekin.
Ankh ibaia, Ankh-Morpork ureztatzen duena Terry Pratchetten "Mundudisko" liburu sailan, garai honetako Tamesisen egoera inspiratua dago. Han, ibai bat bezala deskribatzen da, bere urak hain lodiak direnez, bertan zehar korrika egin daitekeelarik, eta bertan itotzea ezinezkoa denez, bere kiratsa hain da handia, ezen inbaditzaile askok atzera egin baitute hiriko ateak zeharkatu ondoren.
Kirats Handia, "Blake eta Mortimerr"en abenturen 24. liburukian aipatzen da, William S-ren testamentua. Baina komiki honetan akats bat dago: Tower Bridge irudikatzen duen bineta bat ikusten da 1858an gertatu zen Kirats Handiaz hitz egiten den testu batekin. Tower Bridge ez zen 1858an eraiki, 1880ko hamarkadan eraiki zen.
Gertakaria Y. S. Leeren gaztetako eleberri batean ere aipatzen da, "Agentzia" sagaren lehen liburukia, "Jaderen zintzilikaria" izenekoa.
Alejale
Alejalea, graniboroa edo hazijalea nagusiki landare-hazi edo aleak jaten dituen animalia da.
Belartza
Belartza edo larre-belardia landaredian gramineoak nagusi diren eremua da. Hala ere, ziperazeoak, junkazeoak, lekadunak eta beste landare belarkara batzuk ere agertzen ahal dira proportzio desberdinetan. Kontinente guztietan daude belartzak, Antartikan izan ezik, eta baita ekoeskualde gehienetan ere. Izan ere, 3.400 milioi hektarea estaltzen dute munduan, lehorralde osoaren laurdena, eta lurzoruko karbonoaren % 30 gordetzen; hori dela eta, haien kudeaketa egokia funtsezkoa da berotze globalaren aurkako estrategian.
Europako paisaia ireki eta larre asko neolitikotik aurrera sortu ziren, gizakiaren esku hartzearen ondorioz. Hala ere, larreak eta sastrakadiak osatzen dituzten espezie gehienak lehendik ere bertan zeuden, jatorrizko habitat irekietan. Egun, herbiboro basati gehienak desagertuta daudenez, geratzen diren kontserbazio-balio altuko ia larre guztiak larratze-sistema estentsiboei loturik daude. Beraz, abeltzaintza tradizionala modu jasangarrian kudeatzea ezinbestekoa da mendi-larreak kontserbatzeko.
Banaketa kosmopolita
Biogeografian, espezie bat kosmopolitatzat jotzen da, populazio naturaletan gutxienez hiru kontinente desberdinetan banatuta dagoena.
Adibidez, etxeko sagua edo ("Mus musculus") espezie kosmopolitatzat hartzen da, kontinente guztietan aurki baitaiteke Antartikan izan ezik.
Taxon batek banaketa kosmopolita duela esaten da, baldin eta bere banaketa, bestela barrutia ere deitzen dena, mundu osoko habitat egokietan biltzen bada. Adibidez, balea hiltzaileak banaketa kosmopolita du eta munduko ozeano gehienetan hedatzen da. Beste adibide batzuk gizakiak, "Parmelia sulcata" liken espeziea eta Mytilus moluskuen "generoa dira". Banaketa hori ingurumenarekiko tolerantzia zabalaren, edo dispertsio biologiko azkar baten emaitza izan daiteke eboluziorako behar den denborarekin alderatuta.
Itsas-apar
Itsas-aparra itsasoko uraren mugimenduak sortutako apar mota bat da, bereziki iodoen eta alga-loratzeen itsas zabaleko banaketa bezalako iturrietatik lortutako disolbatutako materia organiko (proteinak, ligninak eta lipidoak barne) kontzentrazio handiak dituenean. Konposatu horiek agente tentsioaktibo edo apar-eragile gisa jardun dezakete. Itsasertzaren ondoko olatuen eremuan, itsasertzeko olatuek itsasoko ura harrotzen duten heinean, agente tentsioaktibo horiek baldintza zurrunbilotsu horietan egoteak airea harrapatzen du, eta burbuila iraunkorrak sortzen dira, bata besteari itsasten zaizkionak gainazal-tentsioaren bidez. Bere dentsitate txikia eta iraunkortasuna dela eta, haizete gogorrek aparra hondartzaren barnealdetik jo dezakete.
Estai alpetar
Estai alpetarra, biogeografian, zuhaitz-mugaren eta betiereko elurren artean dagoen landaredi estaia da. Azpian estai subalpetarra du, eta estai elurtarra gainean.
Euskal Herrian 2.200 metroko garaieratik goiti hasten da eta, beraz, Anielarra, Budogia eta Hiru Erregeen Mahaiaren gailurretan besterik ez da agertzen. Bertan larre alpetarra da landaredi potentziala, hotz eta haize handiari aurre egiteko gai dena. Larre horietan "Kobresia myosuroides" belar espeziea nagusi da; baina, aldi hotzagoen erlikiatzat har daitezkeen beste hainbat espezie ere hazten dira.
Estai subalpetar
Estai subalpetarra, biogeografian, eskualde eurosiberiarreko landaredi estaietako bat da, estai menditarraren eta estai alpetarraren artean dagoena.
Euskal Herrian 1.600-1.700 eta 2.300 metroen artean hedatzen da eta, beraz, Orhitik ekialdera baizik ez dugu aurkituko. Mendiko klimari aurre egiteko gai den mendi-pinuaren baso da landaredi potentziala. Pinudi horiek itxiagoak dira lurzoru sakoneko laiotz hezeetan, eta ainar arrunta, ahabia eta errododendroa agertzen dira bertan. Gailur eta eguteretan, berriz, zuhaitzak sakabanatuago daude eta oihanpean ipar-ipurua ("Juniperus communis alpina"), sabina arrunta, azeri-mahatsa eta ainar burusoila dituzte lagun. Komunitate horiekin batera, hedadura urriagoko beste hainbat ere garatzen da, hala nola kareharrizko labar eta harkaiztegikoak, harritza mugikorretakoak, leku hidromorfokoak... eta horietan guztietan espezie bakanak, askotan endemikoak, hazten dira.
Binil kloruro
Binil kloruroa edo kloroetenoa (IUPACen arabera) konposatu organiko kloratua da industria kimikoan sekulako garrantzia duena poli(binil kloruro) (PVC) plastiko ezaguna fabrikatzeko baliatzen baita. Giro tenperaturan gas kolorge, sukoi eta toxikoa da. Disolbatzaile organiko ohikoenetan disolbatzen da.
Hasiera batean binil kloruroa prestatzen zen azetilenoa azido klorhidrikoz tratatuz.
Alabaina, azetilenoa oso konposatu sukoia eta lehergarria denez, XX. mendearen hasieran azetilenoa etilenoz ordeztu zen prozesu industrialetan ia mundu osoan. Egun Txinan bakarrik jarraitzen zaio azetilenoaren bideari.
Ohiko prozesua bi pausotakoa da. Lehenengoan, etilenotik 1,2-dikloroetanoa prestatzen da halogenazio elektroizale baten bidez. Hasiera batean etilenoa kloro hutsa baliatuz kloratzen zen, baina kloroa lortzeko prozesuak energia-behar handiak dituenez eta ondorioz garestia denez, hidrogeno kloruroz ordeztu zen geroago. Kobre(II) kloruroa katalizatzaile gisa baliatuta oxiklorazio baten bidez lortzen da 1,2-dikloroetanoa.
<chem>CH2=CH2 + 2HCl +1/O2 ->[CuCl2] CH2ClCH2Cl + H2O</chem>
Bigarren urratsean 1,2-dikloroetanoaren deshidrohalogenazio termikoz lortzen da binil kloruroa.
<chem>CH2ClCH2Cl ->[beroa] CH2=CHCl + HCl</chem>
AEBetako ATSDR ("Agency for Toxic Substances and Disease Registry") eta EPA ("Environmental Protection Agency") erakundeek ohikoak diren substantzien artean arriskutsuenen zerrendan laugarren tokian sailkatu zuten binil kloruroa 1999an. Izan ere, binil kloruroaren kontzentrazio handiek zorabioa, konortea galtzea eta heriotza ere ekar lezakete. Luzaroan kontzentrazio txikietan arnastuz gero nerbio-sistema kaltetu eta gibeleko minbizia eragin dezake.
Minda
Minda abereen gernuaz, gorotzaz, azpien eta janariaren hondakinez eta urez osatutako nahaste likidoa da. Tradizionalki ongarria eta konposta ekoizteko erabili izan da.
Sastraka
Sastraka edo sasia basa-zuhaixka abartsu eta sarrien multzoa da, eta baita landare horietaz beteriko lekua.
Tetrafluoroetileno
Tetrafluoroetilenoa karbonoz eta fluoroz osatutako konposatu organikoa halogenatua da CF formula duena. Industrian polimero fluoratuak prestatzeko usatzen da.
Tetrafluoroetilenoa etilenoaren deribatu bat da zeinetan hidrogeno guztiak fluoroz ordezkatuta baitaude. Gas kolorgea, usainik gabea eta apur bat toxikoa da. Beroaren edo suaren eraginik sukoia da eta, hainbat baldintzetan, lehergarria da.
Tetrafluoroetilenoa dienofilo oso ahaltsua da.
Polimerizazio-prozesuetan monomero edo komonomero gisa baliatzen da. Politetrafluoroetilenoa edo "tefloia" lortzen da monomero gisa hutsik baliatzen denean. Etilenoaren komonomero moduan usatzen denean ETFE (EtilenoTetraFluoroEtileno) edo "fluoia" lortzen da. Bi polimero hauek erabilera handia dute, tefloiak batez ere.
Tetrafluoroetilenoa kloroformotik abiatuta sintetizatzen da bi etapako erreakzio baten bidez difluorokarbenoa erreakzio-bitarteko gisa agertzen delarik.
Aimé Bonpland
Aimé Jacques Alexandre Bonpland (Arroxela, 1773ko abuztuaren 27a - Paso de los Libres, Argentina, 1858ko maiatzaren 11) frantziar esploratzaile eta botanikaria izan zen. Alexander von Humboldtekin batera joan zen 1799 eta 1804 arteko Hego Amerikako espedizioetan.
Aimé Jacques Alexandre Goujaud izenekin jaio zen. Medikuntza eta botanika ikasi zituen eta Frantziako Armadan zirujaua izan zen. Humboldtekin batera joan zen bost urteko bidaia batean Hego Amerikan. 6.000 landare baino gehiago bildu eta sailkatu zituen, gehienak ezezagunak Europan. Bere ikerketak "Plantes equinoxiales" liburuan argitaratu zituen. Parisera bueltan, Napoleonek 3.000 frankoko urteko pentsioa eman zion.
1816an Hego Amerikara itzuli zen eta kontinentearen barnealdea esploratu zuen. Han kokatu zen eta belar-matea lantzen aritu zen.
Ekoadreilu
Ekoadreilua plastikozko botila bat da, plastikozko poltsa edo paper trinkotuez betea. Bloke berrerabilgarri gisa balio dute. Horiek hainbat objektu ekoizteko erabil daitezke, hala nola altzariak, lorategiko hormak, etab. Ekoadreiluak plastikozko hondakinak segurtasunez murrizteko baliabide gisa ekoizten dira batez ere, plastikoak botila batean erabil dezakeen espazioa murrizteko geroago erabiltzeko. Ekoadreiluaren sustapen mugimenduaren helburua plastikoa kontsumitzearen arriskua erakustea da.
Altzariak, lorategiak, egiturak eta beste gauza batzuk eraikitzeko, pneumatiko, silikona eta zementuzko bandak erabil daitezke. Ekoadreiluak mundu osoko hainbat modutan erabiltzen ari dira. Egokiena, ekoadreiluzko eraikuntzek sehaskatik sehaskara metodoak erabiltzen dituzte botilak konbinatzeko, eraikuntza amaitu ondoren botila kaltetu gabe ekoadreiluak erabil daitezkeela ziurtatuz. Hori erabilgarria da epe luzeko eta aldi baterako ekoadreiluak bereizteko.
Aritzakun
Aritzakun Baztango Udalerrian (Arizkun herrian) dagoen harana da, politikoki Nafarroa Garaiaren parte dena, baina geografikoki Nafarroa Beherearekin lotua.
Bertatik igarotzen den Aritzakun errekak eta Urritzate haranetik datorren beste errekak bat egiten dute, Bastan erreka sortuz (ez nahastu Baztan ibaiarekin). Honek beherago bere urak Errobi ibaiean isurtzen ditu, gero Aturrirekin bat eginez Kantauri itsasoan isurtzen dena Angelu eta Tarnose arteko bokalean.
Garai batean Aritzakunen baserri ugari ziren, eta denetan bizi zen jendea. Aritzakungo erdialdean haurrendako auzo-eskola eta pilotalekua eraiki ziren, Arizkun edo Erratzu herri hurbilenak urrutiegi baitzeuden; elizara joateko ere, bertako bizilagunek historikoki Bidarraira jo izan dute. Argi elektrikoa duela gutxi sartu zen, eta 2007an baserri gehienak utziak zeuden; hirutan bakarrik bizi zen jendea: Burkaitzean, Itsusiko Bordan eta Lezetan. Gainera bi jatetxe eta taberna zeuden: Burkaitzeako eta Lezetako bentak. 2014ean, auzo-eskola zaharra auzo-elkarte bihurtua zen. 2021ean, Aritzakunen eta Urritzaten guztira 22 pertsona bizi ziren urte osoan; baina badira kanpoan bizi arren etxea mantendu eta opor egunetan itzultzen diren auzotarrak ere. Hain zuzen ere, 2000 urteaz geroztik "Aritzakundarren Biltzarra" ospatzen da irailean; eskola eta 1895eko frontoi zaharraren inguruan 100 lagunetik gora biltzen dituen auzoko antzinako bizimoduaren omenezko festa eguna. 
Harana mendiz inguratuta dago: hego-ekialdean Gorramendi (1.074 m), mendebaldean Lizartzu (793 m) eta Antsestegi (800 m) eta iparraldean Artzamendi (926 m). Aritzakun erreka HM-IE norabidean doa. Gorramendiren beste aldetik dator Urritzate erreka, eta biek Urbakura izeneko parajean bat egiten dute, Sumutsuko Borda inguruan.
Baztan eta Aritzakun lotzeko errepidea AEBetako armadak eraiki zuen, 1950eko hamarkadan. Gorramendiko gainean iparramerikarrek base militar bat eraiki behar zutenez, basea errepide nagusiarekin lotzeko, 10 kilometroko mendi errepide bat egin zuten Otsondoko mendatetik (580 m) Gorramendiraino. Horrela, Aritzakunera eta Urritzatera autoan joateko aukera zabaldu zen.
Gaur egunean, bi bide nagusi daude Aritzakun eta Uritzatera iristeko. Elizondotik N-121-B errepidea hartu behar da Dantxarineako norazkoan, eta Otsondoko mendatean, eskuinetara hartuta, Gorramendiko mendi errepidea hartu behar da. Zortzi km ondoren Itzuliko lepora iristen da errepidea, eta handik, ezkerreko bidea hartuta, Aritzakun eta Urritzaten barrena mendi bide batek segitzen du, asfaltaturik gabe eta uholde eta luperien mende dagoena. Bidarraitik Aritzakunera doan bidea jarraitzea da bertze aukera.
Mendi garaienetako zuhaiztiak nagusiki pagoz osatuak daude; ibarren ondoan, berriz, haritzak eta gaztainondoak, gizakiak irekitako zenbait zelaiguneren artean (Aritzakun eta Urritzateko gune hau izan zen, hain zuzen ere, XIX. mendean Kantauriko isurialdean gaztainondoaren tinta izurritik libre gelditutako gune bakanetako bat). Bertan aurki daitezke, baita ere, "Soldanella villosa" eta "Vandesbochia speciosa" bezalako landare bitxiak ere.
Bertan oreina, basurdea, orkatza, azeria, lepazuria, urtxintxa, muxar grisa, azkonarra, desman piriniotarra, bai eta eta basakatua bizi dira, ugaztunen artean. Baita hegazti asko ere: sai arreak (Itsusiko harrietan kolonia handi bat bizi da), miru gorria, miru beltza, belatza, sai zuria eta ugatza. Azken biak ez dira bertze tokietan erraz ikustekoak, baina Aritzakunen eta Urritzaten ikus daitezke. Bertan aurki daitezke, baita ere, anfibioak (uhandre piriniotarra, kasu), intsektuak (arkanbelea, adibidez) eta Quimper barraskilo pikardatua, kaltebera eta babestua; hostoak jaten ditu, eta batez ere, zur hilean topatzen dituen onddoak. Gizakotutako abereei buruz, azken urteetan asko jaitsi bada ere, oraindik bada abere kopuru nabarmenik bazkan: pottoka zaldi-arraza autoktonoa, latxa arrazako ardiak, eta Itsusiko haitzetan jauzika dabiltzan ahuntzak. 
Inguruan dauden mendien artean Alkaxuri edo Irubelakaskoa mendia da gailur garrantzitsuenetakoa eta ikusgarrienetakoa, eta Baztango Udalak prestatutako PR ibilbide labur desberdinak jarrai daitezke. Inguruan aberastasun ekologikoa babesteko, zenbait kontserbazio bereziko eremu izendatuak dira:
Historiaurreko megalito anitz badira inguruko mendi kasko eta lepoetan. Horien artean, garrantzi handia dute Amabirjinei Arpea deituriko lepoan daudenak, Gorramakil eta Alkaxuri artean. Lepo horretan, Eneolitiko eta Brontze Aroko zazpi trikuharri daude.
Bertzalde, Aritzakunen, Itzulegi eta eskola zaharraren artean, prospekzio arkeologikoek antzinako meatzeen arrastoen presentzia baieztatu dute, Minetako Zokoa deritzon parajean. Lekukotasun historiko argirik egon ez arren, hipotesi batzuen arabera ustiaketa eremu hauek Erromatar Inperioaren garaiko urre bilaketa lanetan erabilitako "ruina montium" prozedurarekin lotuak leudeke. Eskualdeko mitologian hipotesi honekin bat datozen kondairak gorde dira, zehazki urre-putzuekin eta laminekin lotuak.
Antzina gaztainak ekonomian izandako garrantziaren lekuko, basoetan gaztain espilen aztarnak aurki daitezke, baita berreraikitako kisulabe bat ere.
Urritzateko haranean, Erratzu eta Bidarrai artean galtzada zaharra dago, "Napoleonen bidea" esaten zaiona (frantsestadan bere tropen erretiradarako erabili omen zutelako); beraz, inguruotan kontrabandoan aritutako gau-langileen istoriak ere ez dira gutxi.
Urbakura parajean (Aritzakun eta Urritzate errekek bat egiten duten lekuan), Harpeko Saindiaren kobazuloa dago.
Urre-putzu (Aritzakun)
Urre-putzu Aritzakun (Arizkun, Baztan) haranean dagoen leku baten izena da, Aintzinaroko meatzaritza gune batekin eta zenbait kondaira mitologikorekin lotua.
Aritzakun Baztango Udalerrian (Arizkun herrian) dagoen harana da, politikoki Nafarroa Garaiaren parte dena, baina geografikoki Nafarroa Beherearekin lotua, Errobi ibaiaren arro hidrografikoan. Harana mendiz inguratuta dago: hego-ekialdean Gorramendi (1.074 m), mendebaldean Lizartzu (793 m) eta Antsestegi (800 m) eta iparraldean Artzamendi (926 m). Aritzakun erreka HM-IE norabidean doa; urre-putzura ailegatzeko, frontoia eta eskola zaharra dagoen auzoko erdigunetik Sumutsuko Bordarantz jo behar da.
Inguruetan Aritzakungo urreari buruzko kontuak ezagunak dira: batetik urre-putzu izenekoan metal horretako aleak ateratzen zirela, eta bertan "urrea zerion iturria" zegoela. Kondaira hauek autore askoren idazkietan jaso izan dira, hala nola Luis de Uranzuren "Lo que el río vió" idazlanean, Florencio Idoateren "Rincones de la historia de Navarra" liburuan edo Luis Pedro Peña Santiagoren "Montañas del Vasco", I tomoan.
Beste kondaira batzuek Minetako Zokoa deritzon lekuan dauden harri-bola multzo handiak erromatarrek metal honen bila eginiko ustiaketen aztarnak direla diote. Kasuren batzutan lan hauek Antzinako Kartagotarrei ere egotzi izan zaizkie, Hanibal jeneralaren aginduetara eginiko espedizio militarretan, zehazki Frasimeno aintziran amaitu zen kanpainaren hasieran. Kondairaren aldaera honek Josef Moret historialariak osatutako bertsioan du oinarri, eta ez da bakarra; Iberiar Penintsulako beste lekuetan ere "Anibalen urre-putzuei" buruzko kontakizunak daude, hala nola XVIII. mendeko eskuizkribu batean Atapuercako zenbait kobazulori buruz aipatzen dena. Batetik Polibiok eta beste historialari batzuek Anibalek "Akitaniatik hurbil" urre-mea eskuratu zuela jaso zuten; bestetik, Estrabonek Geographia idazlanean aipu bat egin zuen; azkenik, baskoi-kohorte batek Anibalen aginduetara borrokatu zuen; datu hauek bilduz, Moretek gudari hauek baztandarrak izango zirela ondorioztatu zuen, eta bibliografiako urre-mea bilaketa horiek Arizkungo urre-putzuen parajean kokatu zituen.
Sumutsuko Bordan errekan gora eginez ailegatzen da urre-putzura: zehazki, Lamiarrita eta Maribeltzeko Borda / Arraxka izeneko etxeen artean dago, zubiaren ondoan. Lurretik ateratzen den ur-begi bat da, metro gutxira Aritzakun errekarekin bat egiten duena; ez da, izenak adieraz dezakeenaren kontra, lurrean eginiko putzurik. Vidal Perez de Villarreal ikerlariaren arabera, izan daiteke antzina horrelakorik egon izana, gero suntsitu edo lurrarekin berdindu eta urez bete zena, meatze-galeriekin askotan gertatzen den bezala. Perez de Villarrealen arabera, harea auriferoak ubidean bertan bahetzen ziren. Harea auriferoaren ustiaketa hau dokumentatua dago: Nafarroa konkistatu osteko garaiko ustiapen-baimen bat gordetzen da, Carlos I-ren erregetzakoa; bertan aipatzen da Nafarroako azken erregeen garaian leku horretan urrea jasotzen zela.
XX. mende hasieran egindako ikustaldietan, zenbait adituk Minetako Zokoen harri pilaketak glaziar haranetako fenomeno geologikoei egotzi zizkieten (inguruan ugariak baitira horrelako aztarnak). Geroko autoreen artean, ostera (Peña Santiago adibidez) kondairetako meatzaritza-lanekin lotzen zituen hipotesiak indar gehiago hartu du. Izan ere, erromatar garaian Pompaelo, Oiasso, Lapurdum eta Aquae Tarbellicae lotzen zituzten bideak zonalde honetatik igarotzen ziren.
Perez de Villarrealek eginiko azterketan pilaketa hauek meatzaritza hondakinak zirela baieztatu zuen. Gainera, Minetako Zokoan behinola beste urre-putzu bat ere egon zela ondorioztatu zuen, Arrosenea Gaineko borda inguruan kokatuz; seguraski aintzinako hondakindegien artean ateratzen den ubegian.
Geologiari dagokionez, Aritzakungo lurrak Permiarreko eta Triasikoko hareharri eta konglomeratu gorriak dira, haranaren erdian alubioi-multzo handiak sortu dutenak. Meatze lanek alubioi-depositu hauek ustiatu zituzten, "ruina montium" sistemaren bidez; horretara, bide bazterrean dauden harri-bolak mendia suntsitzeko eta xehetzeko prozesuan apartatutako harriak litzazke. Gainera, bertako hondakinen azterketak urre kopuru txiki bat dagoela baieztatu du (0,5-1,5 g 1000 kg bakoitzeko).
Aposematismo
Aposematismoa fenomeno biologikoa da: izaki batzuek zentzumenetarako ezaugarri deigarriak garatu dituzte, harrapariak urruntzeko. Animalia batzuek pozoia, zapore txarra edo antzeko babesak dituzte, ikusmenari dagozkionak bereziki adierazgarriak izanik. 
Hitzak bi erro greko ditu: "apo", 'urrun' edo 'aparte' esan nahi duena; eta "sema", 'seinale', ohartarazpen-seinale gisa itzul daitekeena. 
Kolore biziak erabiltzea da modu ohiko bat, eta hain zuzen ere kolore tipikoki aposematikoak badaude: gorria, laranja, horia eta beltza, eta horien konbinazioak dira ohikoenak aposematismo ikusizkoan. Kolore horiek izaera arriskutsua adierazten dute eta harrapakariek kolore horietako animaliak bakean uzten ikasten dute. Euskal Herriko faunan, arrubioak ekoizten duten pozoiaz defendatzeko gai dela adierazten du kolorazio aposematiko hori-beltzarekin.
Kolorazio aposematikoa duten animaliek harrapakarien erasorik jasotzen ez dutenez, beste animalia batzuk horiek imitatzen dituzte, hau da, aposematikoen mimeta bihurtzen dira. Aposematismoaren bi mimetismo mota ezagutzen dira: Bates mimetismoa eta Muller mimetismoa. Batesenean, animalia imitatzailea ez da arriskugarria, eta Mullerrenean biak dira arriskugarriak, imitatua eta imitatzaileak, biak izanik aposematikoak.
Beste fenomeno bat homeotipia da, inguruneko gauza ez jangarriak imitatuz ezkutatzea.
Aposematismoa, zentzu batean, kripsiaren edo kamuflajearen antitesia da, eta erakarpenaren desberdina da, aurrekoa bezain fenomeno arrunta.
Franz Bauer
Franz Andreas Bauer (Feldsberg, Austriar Inperioa, 1758ko martxoaren 14a - Kew, Ingalaterra, 1840ko abenduaren 11) mikroskopiolari, naturalista eta ilustratzaile austriarra izan zen. Royal Society elkarteko kidea izan zen eta Kew Errege Lorategi Botanikoan landareen ilustrazioak egiteagatik da ezaguna.
Feldsberg herrian jaio zen Austriar Inperioaren barnean (gaur egun Valtice, Txekia). Aita Lucas Bauer Liechtensteingo gorteko margolaria zen. Franzen bi anaia ere margolariak izan ziren, Josef Anton eta Ferdinand. Aita 1761ean hil zenean ama Theresek haurrei ilustrazio eta arte klaseak ematen jarraitu zuen. Josefek hartu zuen aitaren tokia Liechtensteingo gortean eta Franz eta Ferdinandek ilustrazio botanikoaren bideari ekin zioten.
Landareen ilustrazioan aurreneko esperientzia Norbert Boccius apaizaren etorrerarekin izan zuten 1763an. Haren gidaritzapean 2.000 akuarelatik gora egin zituzten eta Vienako Dietrichstein kondeak kontratatu zituen loreak margotzeko. Franzek Schönbrunn Lorategi Inperialetan Nikolaus Joseph von Jacquin eta haren semearen lanak ilustratu zituen gainera. 
1788an Ingalaterrara bidaiatu zuen Europan zehar ibilbide luzea egin ondoren eta Joseph Banks botanikari ingelesaren lagun egin zen. Hark Bauerren talentua ikusita Kew Errege Lorategi Botanikoko ilustratzaile nagusi bihurtu zuen, urteroko 300£-tako soldata emanez. Ordutik aurerra bertan bizi izan zen, landareen ilustrazio bilduma izugarria osatuz. Izena ere aldatu zuen eta Francis Bauer bihurtu zen. Royal Society elkarteko kide bihurtu zen eta Jurgi III.a erregearen margolari botanikoa ere bai.
Landareak ilustratzen hasi zen baina ondoren landareak disekzionatu eta mikroskopio mailako ilustrazioak egin zituen. Karlota erreginari, Elisabeth printsesari eta Kew Lorategien zuzendari zen Sir William Hookerri ilustrazio klaseak ere eman zizkien.
1840. urtean hil zen eta Kewko Santa Ana elizan hilobiratu zuten Thomas Gainsborough margolariaren alboan.
Suebaki (basoa)
Suebakiak erregai gutxi duten eremuak dira; horrela, baso-suteak ezin dira barreiatu.
Badaude suebaki naturalak, lakuak, ibaiak, landare gutxiko eremuak... Badaude suebaki artifizialak edo sortuak ere bai. Suebaki naturalak landare gutxi edo ura duten eremuak dira. Suebaki artifizialak errepideak izan daitezke, aireportuak, kirol zelaiak... Badaude beren beregi sortutako suebakiak, basozainek egiten dituztenak edo suhiltzaileek suteak kontrolatzeko azkar egiten dituztenak.
Lavatorium
Lavatorium (latinetik eratorrritako hitza, "lavare" hitzatik, euskaraz 'garbitu') monasterioetan, batez ere Erdi Aroan, egoten zen leku amankomun bat zen; bertan, jan aurretik, monasterioraren erabiltzaile eta bisitariek eskuak garbitzen zituzten. Monasterioetatik kanpo, klaustro zuten katedraletan ere egoten ziren horrelako egiturak.
Kristauen orden monastiko guztietan jan aurretik eskuak garbitzeko agindua zegoen. Horretarako errefektorio ondoan lavatorium bat egokitzen zen. Ordenen arabera eskuak garbitzeko ohitura desberdinak izaten ziren; esaterako San Benediktoren erregela erabiltzen zen tokietan, abadeak gobidatzaileen eskuetan ura botatzen zuen, monasteriora ongi etorria emateko keinu tradizionalean.
Ur garbia berunezko tutuen bitartez eramaten zen. Iturriak, aldiz, brontzezkoak izaten ziren. Monasterio gehienetan metalezko elementu horiek desagertu dira denborarekin. Espazio horretatik gertu armairu bat egoten zen, monjeen eskuohialak gordetzeko. Armairu horiei "aumbries" esaten zitzaien, latinetik eratorritako hitza hau ere, "armarium" hitzatik. Monje batzuek espazio hori garbia mantentzeko ardura zuten: garbitzen zuten, astero bi alditan eskuoihalak aldatzen zituzten, aiztoak zorrozteko harria zegoela ziurtatu behar zuten, hondarra... 
Lavatoriumen arkitektura estiloen eta garaien arabera aldatzen joan zen. Hasieran klaustroan bertan kokatzen zen, horma baten kontra. Denborarekin eraikin txikiak egiten ziren, iturriekin eta erdiko sakongune batekin. Poliki-poliki espazio horien apainduak handitu eta aberastu ziren.
Nefrotoxikotasun
Nefrotoxikotasuna giltzurruna kaltetzen duen toxikotasuna da. Nefrotoxina izeneko substantziek eragiten dute. Horien artean daude analgesikoak, antiinflamatorioak, hainbat antibiotiko, antineoplasikoak, metal astunak eta disolbatzaile organikoak. Gernuaren kontzentrazioan esku hartzen duten prozesuek toxikoak kontzentratzeko ere balio dute, azkenean likido tubularrera iristen direnak, hurbileko hodixketan zehar hedapen pasiboaren bidez sartzen laguntzen baitute. Beraz, gerta daiteke odol-plasman toxikoa ez den kontzentrazioa duen agente kimiko batek giltzurrunetan kontzentrazio toxikoak izatea. Azkenik, xenobiotikoen garraioak, gordetegiak eta metabolismoak giltzurrunak lesio toxikoak izateko duen joera areagotzen dute.
Dehesa
Dehesa (; ) artez, artelatzez edo beste espezie batzuez osatutako basoa da, larre edo sastraken beheko geruza duena. Bertan, gizakiaren jarduera handia izan da ia baso osoan, oro har, aziendari eusteko, ehizarako eta beste baso-produktu batzuk (egurra, kortxoa, perretxikoak eta abar) aprobetxatzeko erabiltzen da.
Iberiar penintsulako mendebaldeko nekazaritza eta abeltzaintza sistemaren adibide tipikoa da.
Dehesa hitza latinezko () hitzetik dator, errekonkistako lehen biztanleek hesiak egiten baitzituzten bertan zeuden artaldeak babesteko.
Tetrakloroetileno
Tetrakloroetileno (ClC=CCl), perkloroetileno edo PERC, pisu handiko hidrokarburo kloratua da. Likido koloregabea da, ez sukoia, astuna eta eterraren antzeko usaina duena. Normalean, disolbatzaile gisa erabiltzen da ehunak eta metalak garbitzeko.
Konposatu organikoen zuzeneko klorazioaren bidez, 600 - 800 ° C eta 0,2 - 1 MPa-ko karbono-atomoekin eta lortutako produktuen destilazio zatikatuarekin.
150 ° C-tik aurrera, airearen oxigenoarekin erreakzionatu dezake, fosgenoa sortuz gero.
ClC=CCl + O -> 2 ClC=O
Hezetasunarekin kontaktuan, poliki-poliki deskonposatzen da, lurrun toxiko eta korrosiboak sortuz (HCl, azido triklorazetikoa, etab.).
Metal batzuekin (metal alkalinoak, lurralkalinoak, aluminioa) bortizki erreakzionatu dezake.
Tetrakloroetilenoak larruazaletik koipe-geruza ezabatzen du. 100 ppm-ko kontzentraziotik aurrera, begien, arnasbideen, azalaren eta mukositateen narritadura gertatzen da. Arnasteak birikako edema eragin dezake. Gainera, zefalea, goragalea, bertigoa eta egoera narkotikoak eragin ditzake. Nerbio-sistema zentralean, gibelean eta giltzurrunetan kalte itzulezinak eragin daitezke.
Tetrakloroetilenoa kantzerigenoa den susmoa dago. Tetrakloretilenoa arriskutsua da ingurumenerako, akuiferoetarako eta ur-bizitzarako bereziki. Isuria izanez gero, substantzia xurgatzaile batekin jaso daiteke.
Zoladura iragazkor
Zoladura iragazkorrak ura pasatzen uzten duten zoladura motak dira, jarraituak edo modularrak izan daitezkeenak. Hauen gainazalak material porotsuz eginda daude, eta, horri esker, euri-urak bertatik zehar jario daitezke, edo bloke ez-porotsuetan, zuloen artean. Zoladura-material iragazgaitz tradizionalak ez bezala (hormigoia eta asfaltoa, esaterako), zoladura-sistema iragazkorrek euri-urak iragazten dituzte, eta beheko edo idorren geruzetan iragazten dira. Lur gaineko jariatze-ura murrizteaz gain, zoladura-sistema iragazkorrek solido esekiak harrapa ditzakete, euri-uren kutsatzaileak iragaziz. 
Zorua hainbat geruzaz osatuta badago, geruza guztiek iragazkortasun gero eta handiagoa izan beharko dute lurrazaletik lurpera. Urak iragazki gisa jarduten duen gainazal iragazkorra zeharkatzen du erreserba gisa balio duen beheko geruzaraino, eta, horrela, azaleko jariatze-fluxuaren puntak arintzen ditu. Erreserba horretan geratzen den ura beste leku batera eraman edo infiltratu daiteke, lurrak uzten badu.
Aparkalekuak, galtzadak eta zoladura iragazkorra duten errepideak eraikitzeak paisaian iragazteko funtzio naturalak lehengoratzen eta ur-ibilguetan inpaktua murrizten laguntzen du, euri-ura lurrean astiro iragaztea ahalbidetzen baitu. Kutsatzaileak euri-uretatik ezabatzen dira, legarraren azpi-oinarritik eta bertako lurzorutik poliki-poliki iragazten diren heinean. 
Normalean, erabilera ohikoenak honako hauek dira: 
Zoladura iragazkorrek hartxintxarrez edo soropilez betetzen diren gelaxka irekiak dituzte, eta ura azaleran sartzeko, harriaren oinarrian gelditzeko eta azpian dagoen lurrean xurgatzeko diseinatua daude. Gainazal gogorrak erabiltzen dituzten zolatze-sistemek (hormigoia, asfaltoa edo legar trinkotua) euri-urak metatzen dituzte, eta, ondorioz, pilatu edo xukatu egiten dira. Galtzadarri iragazkorrek, aldiz, azalera porotsua dute, lurzoruak euri-urarekin nola erreakzionatzen duen imitatzen eta birsortzen duena. Ura gainazalerantz drainatzeko abiadura erabilitako zoladura-sistema iragazkor mota espezifikoaren araberakoa da.
Zoladura iragazkorrak jartzearen abantailak honako hauek dira:
Zoladura iragazkorren instalazioa kontuan harturik beste abantaila handi bat daukate: euri-uren kudeaketa. Zoladura iragazkorrek euri-urak eraginkortasunez kudeatzen laguntzen dute, oreka hidrologiko naturala berrezarriz eta jariatze-uren bolumena murriztuz. Prezipitazioa poliki askatzen du lurrean, euri-hustubideetarantz isurtzen utzi beharrean. Gainera, euri-uretako kutsatzaileen kontzentrazioa hiru modutara murrizten lagun dezake: fisikoki - Zoladuran harrapatuta, kimikoki - Bakterioek eta beste mikrobio batzuek kutsatzaileak deskonposatu eta erabiltzen dituzte, eta biologikoki - Galtzadarrien artean hazten diren landareek kutsatzaileak harrapatzen eta biltegiratzen laguntzen dute. Orotara, alferrik galduko ziren euri-ur horiek zure etxean edo enpresan erabil ditzakezu.
Hala eta guztiz ere, mota honetako zoruek zenbait desabantaila dituzte, besteak beste:
Hasiera batean, galtzadarri iragazkorrak zementu edo adreiluz eginda zeuden, galtzadarrien edo adreiluen arteko tarteekin, urak oinarriaren azpitik drainatu ahal izateko. Gune txiki apaingarrietan erabili ziren putzua murrizteko. Hala ere, orain hainbat mota sortu dira.
Gehien erabiltzen diren zoladura iragazkorrak honako hauek dira: zementuzko galtzadarriak, elkarri lotuta daudenak; zementuzko saretazko galtzadarriak, Turfstone bezala ere ezagutzen dena; zementu iragazkorra eta asfalto porotsua. Beste aukera batzuk lurzoru zuzenduak edo paisaia-arrokak erabiltzea dira, baldin eta testura eta kontrastea gehitzen dituzten funtzionaltasun handia duten.
Gaur egun, mota askotako zoladurak eta gainazal iragazkorrak daude eskuragarri, bakoitzak bere alde on eta txarrekin. Aukeratzen duen sistema zehatzak aplikazioaren izaeraren eta proiekturako helburuen eta eskakizunen araberakoa izan behar du. Hona hemen aukera batzuk:
Harriz betetako junturek banatzen dute, ura iragazi eta lurraren azpigaratzaile baterantz joan dadin. Junturetan dauden harriek euri-uren iragazkortasuna ahalbidetzen dute eta kutsatzaileak iragazten laguntzen dute. Zoladura kolore ugaritan dago eskuragarri, iraunkorra da eta mekanikoki instalatu daiteke, denbora eta dirua aurreztuz. Igerilekuak eta sutegiak inguratzen dituzten aire zabaleko patioko saretek itxura erakargarriari eusten diote, eta merkataritza-espazioetako sarrerek, berriz, jariatze-sistema ezin hobea eskaintzen dute.
Euri-ura pixkanaka iragazi eta lurrera iristea ahalbidetzen dute, paisaia oparoak ureztatzen eta edertzen laguntzeko. Ura iragazteko ikuspegi mailakatu horrek higadura-tasa murrizten du (askotan arazo bat da hiri inguruko eremuetan), eta itxura bakarrari eusten dio. Alternatiba errentagarriak ondo funtzionatzen du ibilgailuen sarreretan, korridoreetan, aparkatzeko guneetan eta oinezkoentzako beste espazio batzuetan.
Zementu iragazkorrak diren zoladurak honako hauek dira: goiko geruza iragazkor batez osatutako egitura bat, edozein zoladura bezalako oinarri bat, kasu honetan ura biltegiratzeko eta kudeatzeko ahalmena duena; aukeran, beharren arabera konplexuagoa izan daitekeen drainatze-sistema bat; eta euskarriko lurzoru naturala, bere propietateen arabera ura iragaz dezakeena.
Harea gutxi edo bat ere ez duten elkarri lotutako "hutsuneen" bolumen handia du ( % 15etik % 35era), eta, horri esker, ura errazago igarotzen da lurraren ohera. Konposizioa zementuaren, agregatu lodien eta uraren nahasketa bat da; konbinazio horrek nahikoa kutsatzaile iragaztea eta euri-urak atxikitzea ematen du.
Bere fabrikazioagatik, mota honetako zoladurek euri-ura bertatik iragaztea ahalbidetzen dute, ez da gainazalean geldi geratzen. Urak, asfaltoan iragaztean, errepidearen gainazalean metatzen diren material toxikoak arrastatzen ditu. Azaleko geruzen azpian (harrizko ohea) osagai egokiak jarrita, naturaren beraren jokabidea imitatuz, iragazitako ura araztuz doa eta hondar toxikoak errepidearen beheko geruzetan utziz. Ekologikoagoak izateaz gain, horrelako asfaltoak ekonomikoak dira eta iraunkortasun handia dute. 
Ura harrizko ohea atxikitzeko zentro batetik iragaztea ahalbidetzen du, eta, ondoren, zoladuraren azpiko zorutik. Zoladura ohiko asfaltoa baino pixka bat lodiagoa eta garestiagoa da. Hala ere, materiala oso eraginkorra da euri-urak maneiatzeko, eta higadura txikia erakusten du, baita 20 urteren ondoren ere.
Kondentsazio-galdara
Kondentsazio-galdara 40-60 °C tenperatura baxuan ur beroa sortzen duen artefaktu bat da, errendimendu handikoa eta, beraz, CO emisio txikiagoak dituena.
Izenak adierazten duen bezala, erregai gisa erabili ohi diren hidrokarburoak (gas naturala, PGL, gasolioa) karbonoz eta hidrogenoz osatuak dira, proportzio desberdinetan. Airearen oxigenoarekin konbinatzean, elementu horiek karbono dioxidoa (CO) eta gas-egoeran dagoen ura (HO) osatzen dute, hurrenez hurren. Galdararen barruan, errekuntza-gasetatik datorren lurruna kondentsatuz, 2.260 kilojoule (kJ) lortzen dira kondentsatutako ur kilogramo bakoitzeko. Ohiko galdaretan, energia termiko hori atmosferara bidaltzen du ke-hodiak, erretako gasekin.
Erregaiek, likidoek bereziki, ezpurutasun batzuk dituzte, hala nola, atmosferako oxigenoarekin konbinatzean sufre oxidoak sortzen dituen sufrea. Galdara arruntetan, errekuntzatik sortutako gas horiek 150 ° C-tik gorako tenperaturetan kanporatzen dira, tiro termikoa lortzeko eta azido sulfuroso edo sulfurikoak kondentsatu eta sor ez daitezen, sufre-oxidoekin (SO + HO → SOH y SO + HO → SOH) konbinatzean. Azido horiek zati metalikoak hondatuko lituzkete.
Hala ere, sufre-eduki txikiagoa edo nulua duten erregaiak erabiltzeak, hala nola gasak (naturala eta PGL), kondentsazio-galdara sortzea ahalbidetu zuen, ur-lurrunaren energia sorra aprobetxatzen duena (aipatutako 2.260 kilojouleak kilogramoko). Hori lortzeko, ura 60-70 °C-ko gehieneko tenperaturan berotu behar du (galdara arrunten 90 °C-ren ordez), eta gasak kondentsaziokoak baino tenperatura baxuagoetan hustu behar ditu (100 °C itsas mailan). Bestalde, gas-hodiaren tiro termikoa murrizten du eta beharrezkoa da haizagailu bat erabiltzea.
Gainera, erretako gasak tenperatura txikiagoan ateratzean, galdara arruntetan erabiliko litzatekeen beroa ere aprobetxatzen da, erretako gasak tirorako behar den tenperaturara irits daitezen, galdara mota hori gaur egun eraginkorrena bihurtuz (errekuntzakoen barruan, aerotermia elektrikoa kontuan hartu gabe), eta ingurumen-inpaktu txikiagoarekin CO emisioak murriztean.
Ingurumenaren kontserbazio
Ingurumenaren kontserbazioa eta naturaren zaintza funtsezko gaiak dira gaur egun, eta hainbat ikuspegitatik heltzen zaie, hala nola espezieen babesetik, ekosistemen babesetik eta paisaien kudeaketatik. Biodibertsitatearen kontserbazioa eta ekologismoa bezalako terminoek baliabide naturalen iraunkortasuna bermatzea helburu duten mugimendu sozial eta politikoak biltzen dituzte. Ahalegin horien helburua ez da soilik ingurumen-orekari eustea, baizik eta ingurunea etorkizuneko belaunaldientzat baldintza hobeetan uztea, estrategia eraginkorrenak gidatzen dituzten proba zientifikoetan oinarrituta.
Lehen mugimendu kontserbazionistetatik, funtsezkoa izan da oinarrizko baliabideak babestea, hala nola ura, lurzoruak, flora eta fauna, eta, hala, natura modu jasangarrian erabiltzea sustatu da.
Ingurumenaren kontserbazioak metodologia eta estrategia konplexuak eskatzen ditu, gaur egungo gizarteak ekosistemetan eta biodibertsitatean sor ditzakeen kalteak saihesteko. Metodoek kudeaketa jarraitua behar dute, ingurumenaren jasangarritasuna denboran zehar bermatzeko. 
Ingurumen-inpaktuaren ebaluazioa (EIA) funtsezko tresna da garapen-proiektuetan erabakiak hartzeko, bereziki kalte ekologikoa sortzeko arriskua duten egoeretan. EIAren helburua proiektu edo jarduerek ingurunean izan ditzaketen eraginak identifikatzea, ebaluatzea eta aurreikustea da, eragin horiek gauzatu aurretik, ingurune inpaktuak minimizatzeko eta neurri egokiak diseinatu ahal izateko.
Etapaka, proiektu baten ingurumen-inpaktuak aztertzen dira, ingurumenari kalte handiena saihesteko helburuarekin. Lehenik, bideragarritasun-azterketa eta alternatiben analisia egiten dira, ingurumen-inpaktu baxuena sortzen duten aukerak gauzatzeko. Ondoren, ekosistemari kalte egin diezaioketen eraginak identifikatzen eta ebaluatzen dira; biodibertsitatea, ura, lurra eta airea bezalako aldagaiak kontuan hartuz. Azkenik, ingurumen-kudeaketarako plan bat osatzen da, non proiektuan zehar eta ondoren ezarri beharreko neurriak eta kontrolak deskribatzen diren, ingurumena babestuz. Plan honen barruan, eraginak minimizatzeko etengabeko jarraipena egitea ezinbestekoa da, neurriak eraginkorrak diren ziurtatzeko.
EIAk baditu hainbat muga eta erronka; datu zehatzak lortzeko zailtasuna eta proiektuen epe luzeko ondorioei buruzko ziurgabetasuna sarritan oztopo bihurtzen dira. Ezinbestekoa da diziplina ezberdineko adituen parte-hartzea, ingurumen-ebaluazio sakona egiteko. 
Bizi-zikloaren analisia (LCA) metodologia integrala da, produktu edo zerbitzu baten bizitzan zehar sortuko duen ingurumen-inpaktua ebaluatzen duena. Ikuspegi honek enpresa eta erakundeei inpaktuak sortzen diren puntu kritikoa hobeto ulertzeko aukera ematen die, hobekuntza-aukerak identifikatuz.
Inbentarioak sortzen dira, bizi-zikloaren fase bakoitzarekin lotutako baliabide-kontsumoa (lehengaien erabilera, energia-kontsumoa) eta irteerak (isurketak, hondakinak) jasoz, ondoren inpaktuaren ebaluazioa eginez, eta hobekuntza-analisiarekin amaituz. Produktuaren diseinua hobetzea eta identifikatutako inpaktuak murrizteko estrategia ezberdinak bilatzen dira. 
Ingurumen-inpaktu handia duten sektoreetan erabilgarria da, eraikuntza eta energia industrian, adibidez. Nekazaritza eta elikadura sektoreetan ere funtzio garrantzitsua betetzen du, bertako jarduerek –hala nola pestiziden erabilera eta hondakinen kudeaketak– ingurumenean duten eragina ebaluatzeko.
Jarduera edo produktu batek ingurumenean sortzen duen ondorioen ziurgabetasuna dagoenean erabiltzen den tresna da. Zalantzazko egoeretan, erabakiak modu prebentiboan hartzea ahalbidetzen du, ingurumenerako kaltegarriak izan daitezkeen ondorioak prebenitzeko.
Zaintza-printzipioak segurtasun neurri gehigarriak ezartzea eskatzen du, bereziki berebiziko arriskua duten jarduera horietan, produktu kimikoen aplikazioan, adibidez. Planifikazio zorrotza eta kutsadura ekiditeko teknologia aurreratuak erabiltzen dira, atzeraezinak diren egoerak ekiditeko asmoz. 
Herritarren partaidetza aktiboa funtsezkoa da ingurumen jasangarritasuna lortzeko. Banakako eta taldeko ekintzak gakoak dira tokiko eta munduko mailan giza jardueren ondorioz sortzen den aztarna ekologikoa murrizteko.
Natura babesteko eremuak, hala nola parke nazionalak eta erreserbak, funtsezkoak dira ekosistemak eta biodibertsitatea zaintzeko. Eremu horiek fauna eta floraren babesleku gisa jokatzen dute, espezie endemikoak eta beraien habitatak jarduera intentsiboetatik babestuta mantentzeko.
Parke nazionalak, natur-erreserbak eta bestelako ingurune babestuek aurkezten duten kontserbazio-graduaren arabera, erregulazio eta zaintza politika ezberdinak dituzte. Parke nazionalek, adibidez, maila baxuko ekoturismo jarduerak baimentzen dituzte. Natur erreserbek, aldiz, giza jarduerak debekatuta dituzte, ekosistemaren bizitza babesteko.
Ingurumenaren kontserbazioak gero eta arazo larriagoak ditu aurrean, irtenbide sakon eta globalak eskatzen dituenak. Deforestazioa, klima aldaketa, biodibertsitatearen galera, kutsadura eta lurren degradazioa dira mundu osoan natur- eta gizaki-ekosistemak astintzen ari diren erronka nabarienak. Etorkizunean horiei aurre egiteko, beharrezkoa izango da teknologiaren garapen jasangarria, energia ereduaren aldaketa, eta ingurumenarekin errespetuzko kultura hedatzea, politika eta komunitate-mailan zein pertsonen ohituretan.
Deforestazioak munduko baso-eremuak galtzea dakar, eta horrek ekosistemen orekan eta klima erregulazioan kalte sakonak eragiten ditu. Munduko Lurraren Egiaztapen Agentziaren arabera, 1990 eta 2020 artean ia 420 milioi hektarea baso galdu dira, eremuaren heren bat sojarako eta palma-olioaren landaketarako erabilita. Basoak karbono dioxidoa atxikitzen duten karbono-zuloak dira, haien galera atmosferako CO₂ maila areagotzen ari da, berotegi-efektua eta klima aldaketa indartuz. Deforestazioak ekosistemak desagerrarazten ditu, eta horrekin batera bertako biodibertsitatea, batez ere baso tropikaletan, non desagertzeko arriskuan dauden espezie bizi diren. Baso-baliabideen zaintza eta kontrolik gabeko ustiapena murriztea, bertako komunitateek lurraren zaintzan duten rola areagotzea, eta basoen erabilera iraunkorra sustatzea dira arazo honi aurre egiteko alternatibak.
Klima aldaketa XXI. mendeko erronka handienetakoa da. Nazio Batuen IPCC txostenen arabera, azken mendean batez besteko tenperatura globala 1,1 ºC igo da, eta horrek izotz geruzak urtzea, itsasoaren maila igotzea eta lehorte eta bero boladak ugaltzea eragin ditu. Itsasoaren mailaren igoerak kostaldeko ekosistemetan kalteak sortu ditu, bai flora eta faunan, bai bertako komunitateetan. Klima aldaketak arriskuan jartzen du nekazaritza eta arrantzaren produktibitatea, lehorte eta ekaitz gehiago eraginez. Etorkizunean aurre egiteko, beharrezkoa da energia berriztagarrietan oinarritutako trantsizio energetiko bat, eta politika zehatzak karbono isuriak murrizteko. Eguzki eta haize energia bultzatzeaz gain, energia metatzeko teknologietan eta garraio jasangarrirako aukeretan aurrerapenak egitea ezinbestekoa izango da.
Biodibertsitatearen galera ere arazo larrietako bat da. Natur Baliabideen Nazioarteko Batasunak (IUCN) egindako azterketen arabera, milioika espezie desagertzeko arriskuan daude. Espezie askoren desagerpenak oreka ekologikoan eragiten du, elikadura-kateak eta ekosistemen zerbitzuak desegituratuz, hala nola polinizazioa edo lur emankortasuna. Gizakiaren jarduerak, hala nola habitaten desegitea, kutsadura eta baliabide naturalen gehiegizko ustiapena, dira galera honen kausa nagusiak. Etorkizunean, ingurumen lege zorrotzak ezarri behar dira espezieen habitata babesteko, eta kontserbazio-erakundeen laguntza ekonomikoa eta gizarte-kontzientzia zabaltzea funtsezkoa izango da espezieak eta ekosistemak babesteko.
Kutsadurak hainbat forma hartzen ditu, ekosistema guztietan eragin kaltegarriak sortzen. Aire kutsadura, industria eta garraio-sektoreetako isuriek eraginda, atmosferako berotegi-efektuko gasak eta partikula kutsagarriak ugaritu ditu. Honek klima aldaketari eragiteaz gain, osasun-arazo ugari sortzen ditu gizakiengan. Ura ere kutsadura industrial eta nekazariaren ondorioz degradatzen da, hondakin kimikoak eta pestizidak ibaietan eta aintziretan pilatuz eta itsas ekosistemetan kalteak eraginez. Nekazaritza intentsiboak eta hondakinen kudeaketa eskasak lurraren kutsadura areagotu dute, lurzorua kutsatuz eta emankortasuna galduz. Honi aurre egiteko, teknologia garbiagoak behar dira, batez ere industria-sektorean, eta hondakinen eta kutsaduraren kontrolerako araudi zorrotzak ezarriz.
Ingurumenaren kontserbazioa bermatzeko etorkizuneko erronkek proposamen eta ideia aurreratuak eskatzen dituzte. Proposamen hauen artean, garrantzi berezia hartzen dute teknologia berdeak, energia berriztagarriak eta trantsizio energetiko iraunkorra sustatzeak.
Ingurumenaren kontserbazioa beharrezkoa da gizateriaren osasunean eragiten ari diren eta, ondorioz, bizi garen planeta suntsitzen ari diren ingurumen-arazoen kopurua kontuan hartzeko. Ingurumenaren eta haren baliabide naturalen kontserbazioak sakonagoa eta egiazkoagoa izan behar du kontzientzia humanistiko hori pizteko. Kontzientzia humanistiko horrek aukera ematen du ingurumena kontserbatzeko neurriak praktikan jartzeko, gizakiak eragindako kalteak murrizteko eta egungo beharrei erantzuten ez dieten garapen jasangarri batera heltzeko. Horregatik sortu dira kontserbazioaren aldeko mugimendu sozialak.
XX. mende hasierakoak dira kontserbazionisten eta ekologisten arteko eztabaidak. 
Kontserbazionistek, Theodore Roosevelt AEBetako presidenteak eta bere aliatu estua den Gifford Pinchot buru, adierazi zuten Mendebaldeko herrialdeetako baliabide natural gehienak gobernu federalarenak izan behar zirela. Proposatzen zutena baliabide naturalen epe luzerako plan bat zen, onura ekonomikoak maximizatzeko helburua zuena, aditu nazionalek sortua.
Ekologistek, berriz, John Muir (1838-1914) buru (kontserbazionismoaren eta ekologismoaren arteko eztabaidan jarrera ekologista zehazteaz arduratu zena), natura sakratua zela eta gizakiak arrotzak zirela aldarrikatzen zuten. Zentzu honetan, alderdi honetarako, gizakiek natura begiratu ahal izango lukete, baina ez ustiatu.
Gizakia geratzen diren azken eremu basati edo naturalak suntsitzen ari da; oro har, ingurumena hondatzen ari da.
Natura kontserbatzeko arrazoi ekonomiko, zientifiko, kultural, etiko, sozial eta legalak daude:
Naturaren eta natura-baliabideen kontserbazioa hiru alderditan oinarritzen da bereziki:
Gobernuek har ditzaketen politikez gain, herritarrek gaitasun handia dute ingurumena zaintzen laguntzeko, honako ohitura ekologiko hauen bidez:
Ingurumen-babesa gure habitat naturala zaintzeko hartzen diren neurrien multzoa da, maila publikoan nahiz pribatuan. Neurri horien helburua narriaduratik eta kutsaduratik babestea da.
Pertsona orok du ingurumena babesteko betebeharra; izan ere, ingurune horretan garatzen, ugaltzen eta hiltzen da. Izaki moduan dagokigun erantzukizuna betetzeko, giza bizitza mantentzeko neurriak eta proposamenak garatu behar ditugu, baita flora eta faunaren bizitza ere.
Ez ditugu nahastu behar ingurumen-kontserbazioa eta ingurumen-babesa; desberdinak dira; kontserbazioak esaten digu nola luza dezakegun existentzia, baina babesak esaten digu nola prebenitu ahal izango dugun kaltea, eta, horrekin batera, iraungipena.
Herrialdeetako naturagune babestuek zeregin garrantzitsua dute flora eta fauna babesteko orduan; bertan, basaflora eta basafauna espezieen existentzia, eraldaketa eta garapena baldintzatzen duten habitatak daude. Espezieak babestu, birpopulatu, zabaldu, aklimatatu, babestu eta ikertzearekin zerikusia duten jarduerak egitea ahalbidetzen dute, baita hezkuntzarekin zerikusia duten jarduerak ere. 
Euskal Herria txikia da eta biztanleria nahikoa handia du. Ondorioz, gizakiak naturan egiten duen presioa areagotu egiten da. Eragina Kantauri Itsasoari begira dagoen isurialdean nabaritzen da batez ere. Basoak bota egin dira eta espezie arrotzez landatu, animaliei eraso egin zaie (kasu askotan iraungiz), ibai eta errekak zikinduak daude, mendiak orbainez josirik zentzurik gabe egindako pistengatik, eta padura eta inguru hezeak lurrez eta betegarriz estali dira. Euskal Herriko garai bateko ekosistemak aldaturik eta degradaturik daude eta toki gutxi batzuetan soilik jarraitzen dute jatorrizko egoeran.
Euskal Herriak aurrerapen garrantzitsuak lortu ditu ingurumena eta iraunkortasuna babesteko, baina oraindik erronka esanguratsuak ditu aurrean, hala nola hiri-kutsadura, neurririk gabeko urbanizazioa eta hondakinen kudeaketa. Ingurumenaren egoera hobetzeko gakoa izango da kontserbazio-politikekin jarraitzea, trantsizio energetiko garbiagoa sustatzea, eta eragile sozial eta ekonomiko guztien arteko lankidetzan aurrera egitea.
Aihen
Aihena mahatsondoaren urtebeteko adarra da. Aihenek, urtero enborretik sortzen direnak, landarearen landare-hazkunderako egitura guztiak eramaten dituzte, hau da, hostoak, kiribilak, begiak eta, heldutasunera iritsitakoan, mahats-mordo bihurtuko diren infloreszentziak.
Aihenen gainean egiten da mahatsondoaren inausketa neguan, neguko inausketa edo lehorreko inausketa deitua, haien hazkundea mugatzeko eta mahatsen ekoizpen kualitatiboa eta kuantitatiboa hobetzeko.
Kalitxe
Kalitxe kaltzio karbonatozko depositu edafiko gogortu bat da. Honek beste material batzuk zementatzen ditu, hala nola harea, buztina, legarra edo lohia.
Mundu osoan aurki daitezke kalitxeak, eskuarki eskualde idor edo erdi-idorretan, hala nola erdialdeko eta mendebaldeko Australian, Kalahariko basamortuan, Sonorako basamortuan, Atacamako basamortuan eta Estatu Batuetako Ordoki Handietako goi-lautadan.
"Kalitxe" terminoa latinezko "" () hitzetik dator. Ingelesez "caliche", "hardpan", "calcrete" edo "duricrust" diote. Indian "kankar" esaten zaio.
Txileko iparraldean eta Perun Atacamako basamortuan nitrato-gatzen biltegiei «"caliche"» dieten. Caliche Txile, Peru, Kolonbia eta Mexikoko biltegi buztintsuak ere izan daitezke. Gainera, hitza bauxita, kaltzedonia, kaolinita, kuartzita, laterita, nitratina eta opalo forma batzuk deskribatzeko erabili dute.
Dibertsitate genetiko
Dibertsitate genetikoa espezie bateko banakoen edo espezie desberdinen artean dauden aldaera genetiko guztien multzoa da. Biodibertsitatearen oinarrizko osagaia da. Sortzetiko gaitzak, malformazioak, patogenoekiko ahultasuna eta beste arazo hereditario batzuk dituzten pertsonak ordezkatzeko gaitasuna adierazten du. Zenbat eta dibertsitate genetiko handiagoa izan, orduan eta aukera gehiago dituzte espezieek ingurumenaren aldaketek bizirik irauteko.
Populazioen genetikaren azterketak dibertsitate genetikoari buruzko hainbat hipotesi eta teoria biltzen ditu. Eboluzioaren teoria neutralistak aniztasuna mutazio neutralen metaketaren emaitza dela proposatzen du. Hautespen disruptiboa hipotesi hau da: espezie baten bi azpipopulazio ingurune desberdinetan bizi dira, locus beraren alelo desberdinak hautatuz. Adibidez, espezieak banakoen mugikortasunarekin konparatutako banaketa geografiko zabala badu hori gerta daiteke. Maiztasunaren araberako hautaketa hipotesi hau da: aleloak ohikoagoak bihurtzen diren heinean, ahulagoak izatera iristen dira. Patogeno-ostalari interakzioetan hori gertatzen da, non ostalariarengan gene defendatzailearen maiztasun altuak esan nahi baitu, patogenoa defentsa horretara egokitzen bada, alelo hori duten guztiak kaltebera bihurtzen direla.
Paisaia arkitektura
Paisaiaren arkitektura aire zabaleko eremuak, mugarriak eta egiturak diseinatzea da, ingurumen-, gizarte-, jarrera- edo estetika-emaitzak lortzeko. Horretarako, egitura batzuen diseinu sistematikoa eta ingeniaritza orokorra (eraikitzeko eta giza erabilerarako), paisaiaren baldintza eta prozesu sozial, ekologiko eta lurzoruaren ikerketa, eta lortu nahi diren emaitzak sortuko dituzten beste esku-hartze batzuen diseinua sartzen dira. Lanbidearen irismena zabala da, eta zenbait azpikategoriatan bana daiteke, besteak beste, arkitekto profesionalak edo paisaia-lizentziadunak. Horiek gobernuen agentziek arautzen dituzte, eta esperientzia dute giza erabilerarako egitura eta lur-forma ugari diseinatzeko; paisaiaren diseinua, lizentziadun lanbide bat ez dena; lekuaren planifikazioa; euri-uraren kudeaketa; higaduraren kontrola; ingurumen-leheneratzea; parkeak, jolas-jarduerak eta hiri-plangintza; paisaia-plangintza eta -eskala desberdinak ezartzea. Paisaiaren arkitekturaren lanbidean diharduen bati paisaiaren arkitekto dei dakioke; hala ere, lizentzia profesionalak behar diren jurisdikzioetan, paisaiaren arkitekturako lizentzia dutenak baino ez dira izaten maiz, eta horri paisaiaren arkitekto dei dakioke.
Dorotea Fernandez
Dorotea Fernandez (Iruñea, ? - Bertiz, 1938) nafar naturzale bat izan zen. 1898an Pedro Ziga Maio senarrarekin batera Bertizko Jaurerria erosi eta gerora Bertizko lorategi botanikoa sortzearen arduradun nagusiak izan ziren.
Aizkolegi mendiko tontorrean txalet modernista bat eraiki zuten, naturaren edertasunaz gozatzeko, eta misterioak argitzeko behatoki izan zedin.
Antonio Raimondi
Giovanni Antonio Raimondi Dell'Acqua (Milan, Italia, 1824ko irailaren 19a - San Pedro de Lloc, Peru, 1890eko urriaren 26a) Peruko ikertzaile, naturalista, geografo, esploratzaile, idazle eta irakasle nabarmena izan zen. Peruko nazionala bihurtu zen eta bere bizitza Peruko fauna, flora eta geologiaren ikasketetara eskaini zuen, bere garaiko munduko naturalistarik errespetatuenetako bat izanik.
1824ko irailaren 19an jaio zen Milanen. Gurasoak Enrico Antonio Raimondi Mazza, lanbidez gozogilea, eta María Ágata Rebeca dell'Acqua Vismara izan ziren. Raimondi zortzi anai-arrebetatik azkenaurrekoa izan zen, hiru neska eta bost mutil (horietatik bat haurtzaroan hil zen eta beste bi apaiz ordenatuak).
Gaztetatik natur zientzietan interesatu zen eta natur zientziak ikasi zituen, politikan oso aktiboa izan zen eta austriarren aurkako hainbat borrokatan eta Italiaren independentziaren defentsan parte hartu zuen. Milango Lorategi Botanikoan oso aktiboki lan egin zuen, Peruko hainbat landarerekin lan eginez, herrialde honetara etorkizuneko bidaia iragarriz.
26 urte zituela Perura heldu zen, Callaoko (Lima) portuan lehorreratu zen 1850eko uztailaren 28an. Urte horretan bertan, Cayetano Heredia mediku peruarrak Independencia ikastetxeko Historia Naturalaren Museoa antolatzeko enkargua egin zion, gerora Peruko Medikuntza Eskola izango zen erakundea.
1851tik aurrera natur historiako irakasle izan zen, eta geologia eta botanika irakaskuntzaz arduratu zen. San Markos Unibertsitate Nazionaleko Medikuntza Fakultateko irakasle sortzaileetako bat izan zen 1856an. Kimika analitikoko katedra sortu zuen 1861ean, 1872-ra arte kudeatuz. 1866an lehen dekanokide hautatu zuten.
Peruko natur baliabideek liluratu zuten. Bertan eman zituen 40 urteetatik 19 lurralde guztian zehar ibiliz eman zituen, bertako flora, fauan eta kulturak ikertzen. Lehen espedizioak bere baliabideekin finantzatu zituen. Bere lehen esleipena Parlamentu Nazionalaren ekimena izan zen, 1858an, urtean 2.000 pesokoa, eta bi urte geroago 3.000 pesokoa. Baldintza horietan, milaka kilometro egin zituen zailtasun handiko bideetatik ia ezezagunak ziren eskualdeetan. Bere lehen bidaia bikainak bi urte eta erdi iraun zuen eta, Liman sei hilabetez errekuperatu ostean, garrantzi handiko beste batera abiatu zen. Herrialde osoan zehar egiten zituen ikasbidaietara erabat dedikatzeko, Miguel Colunga doktorearen esku utzi zuen Botanika katedra.
Raimondi bere bidaietan Peruko Andeetako sektore zabaletan zehar ibili zen, Vitoc eta Chanchamayoraino sartuz, urte bat geroago bide beretik itzultzeko, Tingo Mariaraino sartuz. Piuran kostaldeko ikatz mineral-gordailuak dokumentatu zituen, Chincha uharteetako guanoa aztertu zuen, Tarapacako gatz erreserbak egiaztatu zituen. Carabaya eta Sandia urrutiko urrezko probintzietan zehar ibili zen. Marañón, Ucayali eta Amazonas nabigatu zituen.
Bidaia-ohar ugari hartu zituen, eta horrek Peruko unibertsitateetan ikertzen eta aztertzen diren zientzia-adar ugariren oinarriak ezarri zituen lan izugarria sortu zuen.
Raimondiren lanik nabarmenena "El Perú" da, 1875 eta 1913 artean sei liburukitan argitaratua, non, bere hitzaurrean, Peruko aberastasun naturalak aztertzera bultzatzen eta gomendatzen ditu peruar guztiak. Ohar-koaderno ugari utzi zituen bere bidean behatu zuen guztiari buruzko datu ugari eta baliotsuekin. Mota guztietako landare eta animalia ale ugari bildu zituen, baita mineralak eta beste elementu geologiko batzuk ere. Mineralogia topografikoaren esparruan, 1878an "Minerales del Perú" lana argitaratu zuen, Hego Amerikako mota horretako lanik garrantzitsuena. Raimondik bildutako mineral aleen kopuru jakin bat San Markos Unibertsitate Nazionaleko Historia Naturaleko Museoan gordetzen da oraindik. Datu eta behaketa meteorologikoekin, eskemekin, ilustrazioekin eta abarrekin osatzen da bilduma. 
1869ko irailaren 2an, Raimondi Ancasheko San Sebastian de Huaraz parrokian ezkondu zen, Adela Loli Castañeda huaraztarrarekin (Huaraz, Ancash, Peru; 1848ko otsailaren 21a - † Lima, 1928ko ekainaren 11a) eta hiru ume izan zituzten.
Antonio Raimondi mundu osoko zientzialariek eta naturalistek oso aintzatetsia izan zuten beti eta prestigio handiko erakunde zientifiko askoren parte izan zen. Zenbait animalia espezieren izen zientifikoak (adibidez, Peruko adar-ebakitzailea ("Phytotoma raimondii") eta landareen ("Raimondia" generoa edo "Puya raimondii" espezie kolosala) eskaini zizkioten. Estela de Raimondik, Chavin Kulturako pieza arkeologiko ikusgarria, izen hori jasotzen du Antonio Raimondik aurkitu zuelako.
66 urte zituela, La Libertad departamenduko San Pedro de Lloc herrian hil zen 1890eko urriaren 26an, eta bertan eman zituen azken hilabeteak bere osasun delikatua berreskuratu nahian.
Fauna-babesleku
Fauna-babeslekua ehizarako ez den lursaila da, bertan dauden espezieen kontserbazioa bermatzeko sortua, eta aginte publikoek kudeatzen, kontrolatzen eta zaintzen dutena. Batzuetan espezie bakar batentzat egiten dute (adibidez, Marokon gazelentzat errege ehiza-erreserbak) edo eskualdeko fauna guztiarentzat (adibidez Hluhluwe–iMfolozi parkea)
XIX. mendean, parke nazional asko naturagune babestuetatik sortu zituzten.
Kreosota
Kreosota hulla-galipotaren destilazioz lortutako produktua da, zura hezetasunetik babesteko erabiltzen dena. Konposizioa era askotakoa da, erabilera desberdinen arabera. Era berean, egurraren errekuntzaren azpiproduktua da, eta erregai hori erabiltzen duten berogailu eta tximinietako kanoien barruko hormetan (hodiak) itsasten da batez ere.
Meskite
Meskite "Prosopis" generoko zenbait landare lekadunen izen arrunta da. Mexikoko eremu idor eta erdi-idorretan daude batez ere, herrialdearen erdialde-hegoaldea hartzen dute, eta bertako ugaritasunak eskualde batzuei ematen die izena, horien artean Hidalgo estatuko Mezquital Harana dagoelarik; bereziki ugariak dira Jalisco, Zacatecas, Aguascalientes eta San Luis Potosíko Altiplano eremuan, non zuhaitz ofizialtzat hartzen diren. Bere banaketa herrialdearen iparralde osoan hedatzen da eta AEBetako hegoalderaino hartzen du. AEBn, Texasen, Kansasko hego-mendebaldea, Kalifornia hego-ekialdetik Utah hego-mendebaldera eta Sonorako basamortuaren hegoaldeko muga.
Meskiteak Chihuahuako basamortuan eta Mexikoko beste eskualde idor batzuetan ere bizi dira. Gainera, Siria eta Irak iparraldeko estepetan mediterranear meskite bat dago. Era berean, "Prosopis pallida" espeziea 1828an sartu zuten Hawaiin, eta orain oso ohikoa da uharteetako kostalde lehorrenetan: "kiawe" izeneko zuhaitza da, ezti-monoflora (hau da, landare espezie bakar baten loretik lortzen dena) ekoizten duen iturri nagusia.
Bentzoil kloruro
Bentzoil kloruroa CHClO formulako konposatu organikoa da azilo-haluroen familiakoa. Likido kolorgea da usain narritagarria duena. Hainbat produktu prestatzeko baliatzen da: peroxidoak, tinduak, perfumeak eta erretxinak besteak beste.
Bentzoil kloruroa (triklorometil)bentzenoa azido bentzoikoz edo urez tratatuz sintetizatzen da.
<chem>C6H5CCl3 + C6H5CO2H -> 2 C6H5COCl + HCl</chem>
<chem>C6H5CCl3 + H2O -> C6H5COCl + 2 HCl</chem>
Era berean, azido bentzoikoa fosforo(V) kloruroaren edo tionil kloruroaren moduko agente kloratzaileez tratatuz sintetiza daiteke.
Azilo-kloruro tipikoen jokaera kimikoa du bentzoil kloruroak. Urarekin erreakzionatzean azido bentzoikoa ematen du, alkoholekin esterrak, aminekin imidak eta Friedel-Crafts erreakzioak pairatzen ditu konposatu aromatikoekin.
Polimeroen kimikan erreaktibo erabilia den bentzoil peroxidoa sintetizatzeko lehengaia da bentzoil kloruroa.
<chem>2 C6H5COCl + H2O2 + 2 NaOH -> (C6H5CO)2O2 + 2 NaCl + 2 H2O</chem>
Astaputz izar
Astaputz izarra ("Scleroderma polyrhizum") "Sclerodermataceae" familiako perretxiko pozoitsua da. Zoru lehor eta hareatsuetan aurkitua, espezie hau erabat lurperatua hasten da, lurra poliki-poliki alde batera behartzen hasi aurretik, izar formako gorputz zakar bat, 12 – 15 cm diametroa duena (4,7 – 5,9 m), pitzatuz doan bitartean. Erdian espora masa iluna dago. Lurra eta klima lagungarriak diren leku guztietan oso banatua dago, Asia, Europa eta Ameriketatik barrena.
Heltzean ez du haragirik eta gaztetan pilota erako glebak ez du balio gastronomikorik. Urdail-esteetako arazoak ere eragin ditzakeela uste da.
Sinonimoa: "Sleroderma geaster".
Karpoforoa: 5 eta 15 cm arteko diametrokoa. Heldu baino lehen, globo itxurakoa, zapal samarra, tuberosoa, tuberkuluduna, mehetua oin itxurako batean, gutxitan nahiko garatua. Ondoren, lobulu irregularretan irekitzen da, lodiak, mamitsuak, arre-horixka kolorekoak edo kanela kolorekoak, gleba agerian utziz.
Peridioa: Kanpoko bilgarria lodia eta gogorra da, 5 eta 8 mm arteko lodierakoa. Azala ezkata zakarrekin, buztin kolorekoa edo arre-horixka kolorekoa da. Heltzean 6-8 lobulu irregularrekin izar itxuran irekitzen da.
Gleba: Trinkoa, hasieran zuria, gero arre-beltzaxka, zuriz jaspeztatua. Zahartzean hauts bihurtzen da.
Etimologia: "Scleroderma" hitza grezierazko "sclera" hitzetik dator, gogorra esan nahi du eta "derma" hitzetik, azala esan nahi du. "Geaster" epitetoa, Geaster bat bezala lazinietan apurtzeko joera duelako da.
Ez da jangarria.
"Scleroderma citrinum" delakoarekin , are gehiago "Scleroderma meridionale" astaputzarekin, baina hauek txikiagoak dira eta "Scleroderma polyrhizum" espeziearekin, izar itxuran hau irekitzen da bakarrik.
Udaberrian eta udazkenean, gehienetan pinuen azpian, lurzoru biluzian, bide bazterretan eta lur hareatsuetan.
Ipar Amerika, Afrika, Asia, Europa, Hego Amerika, Ozeania.
Freeman astigar
Freeman astigarra ("acer × freemanii") Sapindaceae familiako zuhaitz hibridoa da. Zilar-astigarra ("Acer saccharinum") bere kide hurbila den astigar gorrirekin ("Acer rubrum") sortua, landare apaingarri ezaguna dena. Oliver M. Freeman bere sortzailearen izena darama.
30x30
30x30 mundu mailako ekimena da, gobernuek Lurraren eta Ozeanoen azaleraren %30 2030erako eremu babestutzat izenda dezaten. Helburua 2019ko artikulu batek proposatu zuen "Science"-n ""A Global Deal for Nature"", eta klima-aldaketa arintzeko natura kontserbatzeko ahaleginak handitu beharra nabarmendu zen. Anbizio Handiko Koalizioak 2020rako abian jarria, 50 naziok baino gehiagok onartu zuten ekimena 2021eko urtarrilean, eta urte bereko urrian 70 nazio baino gehiagotara zabaldu zen. 30x30 Dibertsitate Biologikoari Buruzko Hitzarmenaren COP15. bileran sustatu zen. Horrek G7 eta Europar Batasuna barne hartzen ditu.
Indigena eskubideen inguruko eztabaida piztu du ekimenak.
Alexander Cumming
Alexander Cumming, askotan Cumming izenez ere ezaguna (Edinburgon, 1733an-Pentonville (Londres), 1814ko martxoaren 8a), erlojugile, organogile eta asmatzaile eskoziarra izan zen. Komunaren diseinu bat patentatu zuen lehen asmatzailea izan zen.
Cumming matematikari, mekanikari eta erlojugile bat izan zen. Ordulariei eta haien mekanismoei buruzkoak, gurdi-gurpilek hainbat formatako hagunekin bideetan duten eraginari buruzkoak eta grabitatearen eraginari buruzko liburuak idatzi zituen. 1779an epaile bihurtu zen eta 1783an Edinburgoko Royal Societyko kide egin zen.
Gaur egun ere erabiltzen den S itxurako hodien diseinuak U eta J. formako beste aldaketa batzuekin partekatzen du erabilera. S formako kurba Alexander Cumming-ek asmatu zuen 1775ean, zisternetako usain desatseginak isolatzeko eta, horrela, etxebizitzetan ez geratzeko. Bere komunak egiten zituen instalazio batzuk sortu zituen Bond Streeten, Londresen.
Peter Matthiessen
Peter Matthiessen (New York, 1927ko maiatzaren 22a - Sagaponack, New York, 2014ko apirilaren 5a) estatubatuar idazle, eleberrigile eta naturalista izan zen.
1953an "The Paris Review" literatur aldizkariaren sortzaileetako bat izan zen eta aldi berean CIAko langilea zen. 1954an Estatu Batuetara itzuli ondoren, sarritan bidaiatzen hasi zen.
Naturari eta bidaiei buruzko ez-fikziozko lanak idatzi zituen. 1973an espedizio bat egin zuen Himalayara, "Elurretako lehoinabarra" liburuan deskribatuta. Indiar amerikarren historiaz eta gertakariez ere idatzi zuen. National Book Award saria irabazi zuen fikzio eta ez-fikzio kategorietan.
Araujia sericifera
Araujia sericifera Apocynaceae familiako espeziea da. Landare apaingarri gisa erabiltzen da.
Jatorriz Hego Amerikako landarea da eta belar txar gisa kontsideraturik dago hedatu den gainerako kontinenteetan. Landare inbaditzailea da gainera.
"Araujia sericifera" igokaria da, hazkuntza azkarrekoa, eta igotzeko erabiltzen duen zuhaitzarekin argiarekiko lehian sartzen da.
Hidromasaje-bainuontzi
Hidromasaje-bainuontziak ur epel edo beroz bete daitezkeen bainuontzi mota batzuk dira, hidroterapia, erlaxazio edo atseginerako erabiltzen diren urez betetako bainuontzi handi mota bat dira. Bainuontzi horiek ura mugitzeko sistema bat izaten dute. Batzuek jet indartsuak dituzte masajeak egiteko. "Jacuzzi" izen komertzialaz ere ezagutzen dira. 
Bainuontzi tipiko batekin konparatuz, hidromasaje bainuontzi gehienak pertsona batek baino gehiagok batera erabiltzeko diseinatuta egoten dira, eta modelo askok lau pertsona edo gehiagorentzako lekua dute. 
Horrelako bainuontzi asko kanpoan egon ohi dira, nahiz eta etxe barruan ere instalatu daitezkeen. Bainuontzi arrunten eta hidromasajeko bainuontzien arteko beste desberdintasun bat da hidromasajeetarako askotan ez dela ez xaboirik ezta xanpurik ere erabiltzen (nahiz eta modelo askotan erabil daitezkeen, baina sor daitekeen aparraren oso kontuz ibili behar).
Ekofaxismo
Ekofaxismoa edo ekototalitarismoa inspirazio faxistako ideologia edo erregimen autoritario bat da, ingurumena zaintzeko sortututako erregimena edo edo ingurumena babesteko metodo autoritarioak erabiltzea justifikatzen duen ideologia.
Izendapen hori aieru teoriko baten esparrukoa da, erregimen hori ez baita inoiz sortu, eta ideologia horrek inoiz ez baitu programa politiko ofizialik osatu. Eskuin muturreko ekintzaile batzuk diskurtso ekologistez jabetu ahal izan badira ere, terminoa irain gisa erabiltzen da gehien bat, ideologia horretaz arduratzen den alderdi politiko esanguratsurik inon ez dago eta.
Amatoxina
Amatoxinak toxina-talde bat dira, horietako batzuk hepatotoxikoak dira. "Amanita", "Galerina" eta "Lepiota" generoetako onddo-espezie batzuetan daude, eta "Conocybe filaris" espeziean. "Amanita phalloides" da amatoxina kopururik handiena duen onddoa. RNA polimerasaren 1. eta 2. transkripzioak eukariotoetan blokeatzen dituzte, hau da, zeluletako proteina-sintesia blokeatzen dute. Agian, amatoxinak polimerasan edo DNA/RNA polimerasa konplexuan kokatzen dira simetrikoki. Azkenik, gibelaren eta giltzurrunen nekrosia eragiten dute. 
Pozoitzeak urdaileko mina, goragalea, oka egitea, beherako larria, bestelako min larriak eta hemorragiak eragiten ditu, eta, azkenik, gaixoa hil egiten da, toxina irentsi eta bi egunera, gutxi gorabehera, bihotza gelditu delako. 
Gutxienez zortzi amatoxina mota daude, guztiak oktapeptikoak dira eta konfigurazio biziklikoak dituzte. α-amanitina eta β-amanitina dira ugarienak eta toxikotasunaren eragile nagusiak. Gainerako γ-amanitina, ε-amanitina, proamanulina, amanulina, azido amanulikoa eta amanina ia atoxikoak dira. "Amanita phalloides"etan amatoxinen kontzentrazioa aldatu egiten da espezimenaren arabera, eta gizakien dosi hilgarria 0,1 mg/kg ingurukoa da.
Haren ekintza-mekanismoa RNA polimerasa IIren inhibizioan oinarritzen da, eta, hala, RNA mezulariaren sintesia eta DNA transkripzioa oztopatzen ditu, eta proteina-sintesia eten eta zelula-heriotza dakar.
Toxikotasuna bereziki hepatozitoetan agertzen da, eta batez ere nukleoan, enterozitoetan eta giltzurrun-tubulu hurbiletako epitelio-zeluletan metatzen da.
Garrantzi txikiagoko beste ekintza-mekanismo batzuk dira apoptosi-bitartekariekiko sinergia, hala nola tumore-nekrosiaren faktorea (TNF) eta zelula-oxidazioan parte hartzea, oxidazio-estresa sortuz entzima prooxidatzaileak handitzean, hepatotoxikotasuna areagotuz.
Amatoxinak oso azkar xurgatzen dira hesteetan, eta gibelera eta zirkulazio orokorrera iristen dira. Gernuan hautematen dira irentsi eta hurrengo 2 orduetan.
Iraizpen bide nagusia giltzurruna da, baina %10 inguru behazun-bidetik kanporatzen da. Hori dela eta, zirkulazio enterohepatikoa ezartzen da, toxikoaren kontzentrazio plasmatikoak luzaroago iraun dezan, eta hurrengo egunetan kantitate handiak aurki daitezke gibelean eta gorotzetan.
Amatoxinak plasman aske ibiltzen dira, ez baitira proteina plasmatikoekin lotzen.
Inocybe dulcamara
Inocybe dulcamara "Inocybaceae" familiako onddo espezie bat da. Toxikoa; haluzinazioak eragiten ditu. Mikroskopioan behatzen ez bada, antzeko espezieetatik bereiztea zaila da.
Kapela: 2 eta 5 (10) cm bitarteko diametrokoa, globo itxurakotik koniko-kanpai formakora, azkenik lau ganbila eta zertxobait unbilikatua. Ertza kapelaren kolore berekoa, inkurbatutik lau-dekurbatura, bihurria, lobulatua, zerra itxurakoa, krenatua eta maiz pitzatua. Azala, arre-lehoi koloretik marroi-okrera, feltroduna eta pubeszentea, ezkata ilun eta sendoago ugari ditu erdian.
Orriak: Estu samar, sabeldunak, sinuadoetatik subadnatatara, tartekatua orritxoak; orixka-oliba zurbil kolorekoetatik arre-horixketara zahartzean eta ertz flokosoak eta zurbilagoak.
Hanka: 2,5 - 5 x 0,5 - 0,8 ( 1 ) cm-koa, zilindrikoa, barnehutsa, sarritan okertuta eta ezkata eskuarrosa-ekin; kapela baino kolore argiagoa du, eta gortina okre-oliba kolorekoa.
Haragia: Mehea, horixka eta arrexka oinean; ezti usaina orriak igurztean, zapore gozoa hasieran gero mikatza.
Etimologia: "Inocybe" terminoa, muskulua, nerbioa, zuntza esan nahi duen "is inós" hitzetik dator; eta burua esan nahi duen "cybe" hitzetik dator; hau da, zuntzezko kapela. "Dulcamara" epitetoa latinetik dator, geza-mikatza esan nahi duen "dulcamarus" hitzetik. Perretxikoaren zapore mikatz eta gozoagatik
Espezie toxikoa. Oro har, genero honetako espezie guztiak baztertu behar ditugu.
Tamaina handiagoko "Inocybe caesariata" delakoarekin nahas daiteke, habitat bera dute.
Koniferoen lurzoru hareatsuetan eta kostaldeko dunetan hazten da.
Europa, Errusia, Togo, Japonia, Ipar Amerika.
Inocybe praetervisa
Inocybe praetervisa "Inocybaceae" familiako onddo espezie bat da. Oso susmagarria da. Muskarina du.
Kapela: Haritsua, 3 eta 5 cm bitarteko diametrokoa, hasieran koniko-kanpai itxurakoa, titiduna, gero zabaldu egiten da, baina jatorrizko formari eusten dio, titia beti bertan dela, ertza lobatua eta gero pitzatua. Kolore hori-okrea du edo hori-alutazeoa, gainazala zuntzexka erradialez apainduta dago, leuna titian eta argixeagoa.
Orriak: Estu samar, ia libreak, oinean mehetuak eta koska txiki batez itsatsiak. Hasieran zurixkak, ondoren gris-errauts kolorekoak, bukaeran arre-oliba kolorekoak.
Orri libreak: Oinera hurbiltzen diren orriak, baina ukitzen ez diotenak.
Hanka: Gehienetan itxura liraina eta luzea izaten du, izurtu-okertua, zilindrikoa, betea edo haritsu betea, goiko aldean pruinaduna, oinarrian erraboil formako zabalgune bat du, batzuetan la laua, nahiko bereizgarria. Kolore zurixka-horia du, ondoren okre-lasto kolorekoa, eta azkenik arrea.
Haragia: Zuria, kolorez aldatzen ez dena, usain espermatikoa, ez oso atsegina.
Etimologia: "Inocybe" terminoa, muskulua, nerbioa, zuntza esan nahi duen "is inós" hitzetik eta burua esan nahi duen "cybe" hitzetik dator; hau da, zuntzezko kapela. "Praetervisa" epitetoa latinetik dator, aldatuta esan nahi duen "Praetervisus" hitzetik. Beste "Inocybe"-ekin nahasteko erraztasunagatik.
Susmagarritzat jo behar da, "Inocybe" gehienak bezala.
"Inocybe bresadolae" delakoarekin. "Inocybe mixtilis" espeziearekin ere bai, hau lerdenagoa da, kapela txikiagoa du eta hori-okre kolore biziagoak ditu.
Uda amaieran eta udazkenean. Nahiko arrunta da "Picea excelsa" zuhaitzen basoetan edo beste koniferoen basoetan, baita hostozabalen basoetan ere, belarra dagoen lurrean. Batzuetan ale asko elkarren ondoan agertzen dira, ia soropildua.
Europa, Ipar Amerika, Asiako iparraldea.
Inozibe hiltzaile
Inozibe hiltzailea ("Inocybe patouillardii" edo "Inocybe erubescens") Inozibe generoko onddo espezie bat da. Oso toxikoa. Sindrome muskarinikoa.
Kapela: 4 eta 8 cm arteko diametrokoa, kanpai itxurakotik koniko-kanpai itxurakora doana, gero izurtu-zabaldua, titi kamuts zabalarekin. Ertza inkurbatutik dekurbatu-laura, sinuoso-lobulatua, eta askotan lazeradotua. Azal zurixka, gero zuri-horixka, esfumatura arrosa-okre arin batekin. Zuntz txiki erradialekin, arrosa gorrixkatik arre-bermiloi kolorekora doazenak, eta itxura zikina ematen dioten okre-bermiloi koloreko eremu batzuekin.
Orriak: Estu, meheak, bihurgunetsuak, sinuadotatik adnatatara; zurixkak, gero horixka-lasto kolorekoak, azkenik arre-gorrixkak, orban okre-gorrixkekin, eta esporak heltzen direnean, oliba esfumaturarekin eta gorrixkara biratzen duten ertz izurtu zurbilagoekin.
Hanka: 3 - 8 x 1 - 1,5 ( 2 ) cm-koa, lodia, zilindrikoa, pixka bat uhindu-kurbatua, goialdean errezel hondarrekin, oinarri erraboilduna du eta luzetara haritsua; zuria, gero zuri horixka eta, azkenik, esfumatura okre-gorrixkarekin. Gortina iheskorra eta iragankorra du.
Haragia: Zuria esfumatura arrozarekin, ia usaingabea, zapore gozo leuna du eta zertxobait mina zahartzean.
Etimologia: "Inocybe" terminoa, muskulua, nerbioa, zuntza esan nahi duen"is inós" hitzetik eta burua esan nahi duen "cybe" hitzetik dator; hau da, zuntzezko kapela. "Erubescens" epitetoa latinetik dator, gorritu egiten dela esan nahi duen "erubescens" hitzetik.
Espezie toxikoa da.
Espezie hau nahastezina da bere kolore eta tamainagatik.
Udaberritik uda erdialdera arte hazten da, hostozabalen basoetan eta parke eta lorategietako belarretan.
Europa.
Inozibe lotsati
Inozibe lotsatia ("Inocybe pudica" edo "Inocybe whitei") "Inocybaceae" familiako onddo espezie bat da. Toxikoa. Genero arriskutsu batean.
Kapela: 2 eta 5 cm bitarteko diametrokoa, hemisferikotik koniko-kanpai itxurakora, azkenik lau-ganbila eta titi zabal batekin. Ertza kurbatutik-laura, izurtu-krenulatua eta kapelaren kolorekoa. Azala pixka bat likatsua denbora hezean, zeta-antzekoa, matea, zuntzak ditu erradialki, zuria, baina arin okrez zikindua, batez ere erdialderantz eta zahartzean gorritzeko joera du, baita ukitzean ere.
Orriak: Estu, subadnatak, tartekatuta orritxoak; hasieran beix zurbilak, gero okre-gorrixkak eta ertzak pixka bat flokonosak eta zurbilagoak.
Hanka: Kapelaren kolorekoa, 3 - 7 ( 8 ) x 0,4 - 0,8 ( 1 ) cm-koak, zilindrikoa, klabiformea, zuzenetik kurbatura, subbulbosoa, luzetara fibriladuna, pruinaduna eta gortina zuriaren hondarrak ditu goi aldean.
Haragia: Mehea, zurixka, ebakitzean tonu gorrixka arina hartzen du, usain esperpentikoa eta zapore astringentea du.
Etimologia: "Inocybe" terminoa, muskulua, nerbioa, zuntza esan nahi duen "isbinós" hitzetik eta burua esan nahi duen "cybe" hitzetik dator; hau da, zuntzezko kapela. "Pudica" epitetoa latinetik dator, lotsatia esan nahi duen "pudicus" hitzetik. Gorritzen den kolore zuriagatik.
Espezie toxikoa da.
"Inocybe geophylla" delakoarekin eta "Inocybe godeyi" espeziearekin hau okreagoa da eta ondo bereizitako erraboil baztertu bat du.
Udaberrian eta udazkenean hazten da hostozabalen eta koniferoen basoetan.
Ipar Amerika, Europa eta Errusia.
Inozibe zuri
Inozibe zuria ("Inocybe geophylla") "Inocybaceae" familiako onddo espezie bat da. Efektu azkarreko sindrome muskarinikoa eragiten du (gehienez ere 4 ordu). Sabeleko min handiak, beherakoak, goragalea, okadak, logura, bertigoa, antsietatea.
Kapela: 1 eta 4 cm arteko diametrokoa, koniko-kanpai itxurakoa eta titi nabariarekin. Ertza zertxobait kamutsa, kurbatutik laura, krenulatua eta kolore berekoa. Azal leuna, fibrilosoa eta lehorra, baina hezetasunarekin pixka bat likatsua, zuri-krema zurbil kolorekoa eta iluntxoagoa erdirantz.
Orriak: Estu, libreak, tartekatuta orritxoak; hasieran zurbilak, ondoren okre-antzekoa lila koloreko distirekin eta ertzak pixka bat flokonosoak eta zurbilagoak.
Hanka: Kapelaren kolorekoa, 3 - 6 x 0,2 - 0,4 cm-koa, zilindrikoa, zuzenetik bihurgunetsura, subbulbosoa, pruinaduna, eta errezela zurixkaren hondarrekin goialdean.
Haragia: Mehea, zurixkatik grisaxkara; espermatiko usainarekin eta belar zapore gozoarekin eta gero astringente samarra.
Etimologia: "Inocybe" terminoa, muskulua, nerbioa, zuntza esan nahi duen "is inós" hitzetik eta burua esan nahi duen "cybe" hitzetik dator; hau da, zuntzezko kapela. "Geophilla" hitza grezieratik dator, lurra esan nahi duen "gé" hitzetik eta orriak esan nahi duen "phillon" hitzetik. Lur koloreko orriengatik.
Toxikoa. muskarina-dosi handi samarra du.
Bere aldaera batzuekin nahas daiteke: "Inocybe lutescens" aldaerarekin, hori-laranja kolorekoa; "Inocybe lilacina" aldaerarekin, honek nabarmena du titi horixka kapela bioleta-lila baten gainean. "Inocybe pudica" delakoarekin ere nahas daiteke.
Udaberrian eta udazkenean hazten da, hostozabalen eta koniferoen basoetan.
Europa, Ipar Amerika, Japonia, Madagaskar, Bolivia, Errusia, Txina, Australia, Zeelanda Berria, Turkmenistan.
2022ko Oderreko hondamendi ekologikoa
2022ko Oderreko hondamendi ekologikoak Poloniako ibai horretan izandako basabizitza sarraskia izan zen.
Abuztuaren 11n piztu zen alarma, Poloniako Oława hirian milaka arrain hilda atzeman zituztenean. Kastore batzuk ere agertu ziren hilotz, eta ibaiaren beste puntu batzuetan ere agertu ziren geroztik hildako arrainak. Poloniako eta Alemaniako ikerlariak lanean ari ziren, «aurrekaririk gabeko sarraski ekologiko» gisa izendatu zutena zerk eragin zuen argitzeko. Anna Moskwa Poloniako Ingurumen ministroak emandako azalpenen arabera, litekeena zen "Chrysophyceae" generoko alga toxikoek eragindakoa izatea sarraskia.
Plumbago auriculata
Plumbago auriculata "Lythraceae" familiako zuhaixka loredun eta hostoiraunkor bat da. Jatorriz Hegoafrikakoa da , Lurmutur Hiriko eskualdekoa.
"Auriculata" epiteto espezifikoak "belarriduna" esan nahi du latinez, hostoen itxuragatik .
Plumbago auriculata hosto iraunkorreko zuhaixka bat da, askotan igokari bezala landatua, eta azkar igotzen da 6 m garai eta 3 m zabal naturan bertan, nahiz eta askoz txikiagoa den etxeko landare bezala landatzen denean. Hostoak berde distiratsuak dira, txandakatuak eta 5 cm arte hazten dira luzeran.
Loreek bost petalo dituzte, 2 cm zabal inguru, eta urdin argiak (oztinak) dira. Badira barietateak lore zuriekin ("P. auriculata" var. alba) edo urdin ilunarekin ("P. auriculata" 'Royal Cape'). Loreak korinbo eta luku formako infloreszentzian antolatuta daude. Landare honen lorea osoa eta bisexuala da. Sepaloak eta petaloak jaiotzetikoak dira, eta pistiloa, berriz, adnatoa. Lorearen obulutegia handiagoa da eta loreak simetria erregularra du. Plazentazio basala du, lokulu 1 eta 5 karpelorekin. Batez ere udan loratzen da, baina baldintza egokietan urte osoan loratu daiteke.
Jatorriz Hegoafrikakoa, berezko bizitokia Lurmutur Hegoaldetik Lurmutur Ekialderaino eta KwaZulu-Natal eskualderaino hedatzen da. Gautengen eta ondoko Estatu Askearen eta Ipar-mendebaldeinguruko eremuetan ere aurki daiteke. Mpumalangan ere aurkitu dira zenbaitzuk. Oro har, espeziea zuhaixketan edo sastrakadietan hazten da.
Landare apaingarri bezala, oso hedatua dago gaur egun tropikoetan eta subtropikoetan (eskualde mediterraneoa barne ).
Seston
Seston itsasoko uretan esekita dagoen partikula-multzoa da, bizidunek zein bizigabeek osatzen dutena (dela organismo planktoniko biziak eta hilak, dela materia minerala eta detritu organikoak). Planktonak, pleustonak eta triptonak osatzen dute sestona.
Ur guneetan igerian edo flotatzen multzo bat osatzen dute elkarrekin hainbat organismok (bioseston) eta materia organiko bizigabeak (abioseston edo tripton). 
Biosestona plankton-tzat hartzen da. Hala ere, planktonez gain nekton ere izaten da barruan. Abiosestonak detrituak ere barne hartzen ditu.
Uharte flotatzaile
Uharte flotatzailea lurzoru solidoko uharte mota bat da. Bere ezaugarri nagusia ingurune urtarraren gainazalean esekita egotea da baina azpiko lurrarekin kontakturik izan gabe, bertatik ur librez bananduta baitago. Oro har, prozesu naturalen emaitza izaten dira, baina badira artifizialki sortutakoak ere.
Uharte flotatzaile ur-landare, lokatz eta zohikatz flotatzen duen masa bat da. Zenbait zentimetrotik metro gutxira arteko lodiera du. Uharte horiek munduko leku askotan aurkitzen diren fenomeno naturala dira. Gutxiago ematen dira fenomeno artifizial gisa. Uharte flotatzaileak, oro har, padura, aintzira eta antzeko hezeguneetan aurkitzen dira. Hedaduraz, hektarea asko izan ditzakete.
Antzinatik, greziarrek eta erromatarrek arreta jarri zuten irla flotatzailetan, beren existentziarekin txundituta eta beren formazioaz eta flotagarritasunaren arrazoiez espekulatzen. 1665. urtean, Atanasius Kircher jesuita naturalista eta filosofoak irla flotatzaileei buruzko bere idatziak argitaratu zituen. 1711n, George Christoph Munzek gauza bera egin zuen. Uharte flotatzaileak osatzen dituzten landareen gaiari buruz, 1741ean Carlos Linneok artikulu bat argitaratu zuen «Analecta Transalpina» liburuan. XIX. mendearen bigarren erdialdean eta XX. mende osoan, irla flotatzaileak etengabeko gai izan ziren biogeografiaren analisietan.
Antzinatik, irla flotatzaileek jakin-mina eta harridura piztu dute. Hondoratzen ez direnez, logikari erronka egiten diote eta elezaharretako protagonistak bihurtu ditu; ezaugarri mistiko edo naturaz gaindikoen jabe izan dira. Haizeek eramateko eta mugitzeko aukerak nolabaiteko lotura eman die giza bizitzekin.
Uharte artifizial
Uharte artifiziala baliabide naturalez osatu beharrean jendeak eraikitako uhartea da. Uharte artifizialak tamainaz alda daitezke, eraikin edo egitura baten zutabe bakarrari eusteko soilik berreskuratutako uharte txikietatik hasi eta komunitate eta hiri osoak onartzen dituztenetara. Hasierako uharte artifizialak ur geldietan zeuden egitura flotatzaileak edo sakonera gutxiko uretan altxatutako egurrezko edo egitura megalitikoak zeuden.
Planeta osoko herrialde askok uharte artifizialak eraiki dituzte hainbat metodo eta helbururekin. Gaur egun ezagunenak Dubain (Arabiar Emirerri Batuak) daude. Horien bidez mundu guztiaren arreta erakarri eta dirutza aberatsak erakarri nahi dituzte. Beste kasu batzuetan, lurrean lekurik ez duten azpiegiturak sortzeko erabiltzen da. Japoniak, esaterako, lau aireportu ditu uharte artifizialetan: Kansai (1994), Chubu (2005), Kobe eta Kitakyushu (2006). Kansaikoak, Osakako Badian, 1995eko Kobeko lurrikara suntsitzaileari eta hamaika tifoiri egin die aurre. American Society of Civil Engineers erakundeak mende honetako ingeniaritza zibilaren hamar lorpen handietako bat dela esan du. Japonia herrialdeak, gainera, beste uharte artifizial batzuk ere baditu bere kostaldean, populazioa zabaltzeko toki gisa; azken hau mundu osoko uharte artifizial gehienen helburua da. 
Europan, Herbehereek, beren lurraldearen zati handi bat itsasoari irabazi dion herrialdeak, uharte artifizial eredugarriak garatu ditu erabilitako teknologiari dagokionez. Amerika, bestetik, uhartetxo artifizialez josita dago. Estatu Batuetako zenbait hirik dituzte eraikin horietako batzuk, hala nola San Frantzisko, Miami, Chicago, New York eta Seattle. Kanadan oso ezaguna da Notre-Dame uhartea, Montrealen; Hego Amerikan, Panaman, Perun edo Bolivian ere antzeko uharteak daude ere bai. 
Euskal Herrian Gaviota gas-plataforma dago.
Suge-hozkada
Pertsona batek suge-hozkada bat jasotzeak lesioa eta, batzuetan, pozoitze ofidikoa eragin dezake. Suge-espezieak duen hortzeria motak zehazten du espezie hori pozoitsua den ala ez, eta hori egokitzapen ebolutibo baten emaitza da.
Nahiz eta suge-espezie gehienak pozoitsuak ez izan eta oro har harrapakinak konstrikzioz hiltzen dituzten pozoia erabili beharrean, suge pozoitsuak aurki daitezke kontinente guztietan, Antartikan izan ezik. Sugeek, maiz, haginka egiten diote harrapakinari ehiza-metodo gisa, baina haginka ere egin dezakete harraparien aurkako defentsa gisa.
Suge pozoitsuen itxura fisikoa alda daitekeenez, ez dago espezie horiek identifikatzeko eta arreta mediko profesionala bilatu behar den ebaluatzeko modu praktikorik. Ofidioak dituen gune batean bizi edo paseatzen bada, gomendagarria da horren berri ematea, hartu beharreko neurriak eta istripu ofidikoa gertatuz gero kontuan hartu beharreko ekintzak ezagutzeko. Lehen sorospenen indikazioak eskualdean bizi diren espezieen araberakoak dira, espezie batzuek eragindako hozkadetarako tratamendu eraginkorrak ez baitira eraginkorrak beste batzuentzat.
Sugearen hozkaden emaitza hainbat faktoreren araberakoa da; besteak beste, suge mota, eragindako gorputz-eremua, pozoi-kantitate injektatua eta biktimaren aurretiko osasun-egoera. Pozoia inokulatu ez arren pozoitsu ez diren sugeen hozkadek zauriak eragin ditzakete, hortzen ondorioz edo infekzio baten ondorioz. Hozkada batek erreakzio anafilaktikoa ere eragin dezake, hilgarria ere izan daitekeena.
Sugearen hozkadei egotzitako heriotza-kopurua eremu geografikoaren araberakoa da. Australian, Europan eta Ipar Amerikan heriotzak nahiko arraroak badira ere, sugearen hozkadekin lotutako erikortasuna eta hilkortasuna osasun publikoko arazo larria da munduko eskualde askotan, bereziki zerbitzu medikorik ez duten landa-eremuetan. Gainera, hegoaldeko Asian, hego-ekialdeko Asian eta Saharaz hegoaldeko Afrikan hozkada gehien izaten diren bitartean, Neotropikoetan eta beste eskualde ekuatorial eta subtropikal batzuetan eragin handiagoa dute. Urtero, hamarnaka mila pertsona hiltzen dira sugearen hozkaden ondorioz, nahiz eta hozkada bat izateko arriskua murriztu daitekeen prebentzio-neurriekin, hala nola babes-oinetakoak erabiltzearekin eta suge arriskutsuak bizi direla dakiten eremuak saihestearekin.
Sugearen hozkada baten ondoren izu-sentimenduak agertzen dira, eta nerbio-sistema autonomoak sintomen multzo bereizgarri bat sor dezakete, hala nola takikardiak eta goragalea.
Suge pozoitsu
Suge pozoitsua bere letaginetan pozoia duen sugea da, bere harrapakina immobilizatzeko edo autodefentsarako erabiltzen dutena. Aitzitik, espezie ez pozoitsuek konstrikzio bidez hiltzen dute. Existitzen diren 3.460 suge espezieetatik 600 inguru bakarrik dira arriskutsuak gizakiarentzat.
Suge gehienek pozoia dute, baina munduan % 20 bakarrik izan daitezke kaltegarriak, toxikoak direlako. Suge pozoitsuek familia bat baino gehiago dituzte eta ez dute talde taxonomiko bakarra osatzen. Boak edo pitoiak bezalako suge mota asko ez dira pozoitsuak izango, baina haien hozkadak klinikoki artatu behar dira.
Euskal Herrian suge pozoitsu gutxi ditugu. Arriskutsuena aspis sugegorria da. Pirinioetan aurki daiteke, nahiz eta Euskal Herrian ez izan hain ohikoa.
Sugeen 25 familietatik 5 baino ez dituzte gizakiontzat arriskutsuak diren espezie posoitsuak:<br>
Ekialdeko plantano
Ekialdeko platanoa ("Platanus orientalis") Platanaceae familiako zuhaitz-espeziea da, hego-ekialdeko Europan eta hego-mendebaldeko Asian jatorria duena. 30-40 metroko altuera ere izan dezake. Ibaien ertzetan aurkitzen dugu maiz modu naturalean, beste zuhaitz-espezie batzuekin batera, haltzak, sahatsak eta makalak, esaterako, baina lur lehorretan behin ezarriz gero arrakastazko biziraupena izateko kapaza da.
Maila trofiko
Maila trofikoa organismoek bazka-sarean janaria lortzeko duten moduaren arabera bereiz daitezkeen mailetako bakoitza da: ekoizleak (autotrofoak), kontsumitzaileak (heterotrofoak) eta azpimailak.
Honakoak dira:
Piramide ekologiko
Piramide ekologikoa ekosistemaren egitura trofikoa adierazten duen piramide formako diagrama grafikoa da. Maila trofiko bakoitza barra batek adierazten du; oinarriko barra ekoizleei dagokie, gainean kokatutakoa kontsumitzaile primarioei, azken horren gainean ezarritakoa kontsumitzaile sekundarioei, eta abar.
Piramide energetiko batek zenbat energia atxikitzen den biomasa berri moduan maila trofiko bakoitzean erakusten du, eta biomasa-piramide batek zenbat biomasa dagoen organismoetan (organismo batean dagoen materia bizi edo organiko kopurua) erakusten du. Piramide numeriko bat ere badago, maila trofiko bakoitzeko organismo indibidualen kopurua adierazten duena. Piramide energetikoak normalean bertikalak izaten dira, baina beste piramide batzuk alderantzikatu egin daitezke edo beste forma batzuk hartu.
Zurkaitz
Zurkaitza edo paldoa euskarri gisa erabiltzen den zurezko zati edo enborra da.
Nekazaritza eta paisaiagintzan, zuhaitz gazteei eta zenbait landareri alboan jartzen zaie, hazkundearen lehen urtetan edo itxura jakin bat izatearren. Landare belarkarak edo igokariak eusteko, batez ere baratzeetan (hala nola ilarrak eta tomateak), euskarri txikiagoak izaten dituzte, arba izenekoak. Maiz, hiru makil luzez egintako piamide-itxurako egiturak izaten dira.
Zuhaitz landatu berria ez dago lurrean ondo ainguratuta. Bere sustraiak, biluzik edo erro-lurrez, azalekoak dira eta oraindik ez dira lurrean barneratu. Egoera horrek zuhaitza ahultzen du hazkundearen lehen urteetan, eta denbora horretan ondo eutsitako zurkaitz batek bakarrik bermatu ahal izango du zuzen haziko dela.
Zuhaitza ez da zurrundu behar: zurkaitzak ondo eutsi behar du eta aldi berean enborraren mugimendu naturala ahalbidetu. Normalean, zurkaitza soka edo uhal bidez lotzen da enborrera, hazkundea oztopatu gabe. Beraz, ez gehiegi estutu behar enborraren inguruan eta metalezko lokarriak saihestu behar dira azala kaltetu nahi ez bada.
Zuhaitza oso handia landatu ez bada, 3-4 urteren buruan behar bezain sustraituta dago eta zurkaitza ken daiteke.
Hainbat modu erabil daitezke zuhaitz bat zurkaizteko:
Zurkaitzak batez ere hondatzeko zorian dagoen eraikuntza eusteko erabiltzen da, bai zutik (zutikoak), bai inklinatuak (ostiko edo eskorak), bai horizontalak (etzanak). Zurkaitzak eraikuntza pozesuan ere erabiltzen dira, hala nola eraikinak edo zubiak altxatzeko edo kofratzeko. Aldi baterakoak dira eta lanen amaieran kentzen dira.
Inozibe udareusain
Inozibe udareusaina ("Inocybe pyriodora") "Inocybaceae" familiako onddo espezie bat da. Toxikoa da.
Kapela: 4 eta 8 cm bitarteko diametrokoa, nahiko haragitsua, hasieran kanpai itxurakoa eta gero zabaldu egiten da, okre-gamuza kolorekoa edo lehoi kolorekoa, ilunagoa erdian, zuntzexkaz edo ezkata ilunagoez estalia diskoan eta ertz fibrilosoarekin eta urratuarekin.
Orriak: Eskotatuak,nahiko estu eta zabalak, gaztetan krema kolorekoak eta gero marroi-kanela kolorekoak.
Orri eskotatuak: Oinera iritsi baino lehentxeago eskote txiki bat duten orriak.
Hanka: Zilindrikoa, pixka bat lodiagoa oinarrian, zurixka eta zuntz txiki arrexka kolorekoekin, goian izan ezik, hor zuria eta pruinaduna da.
Haragia: Lodia, itxia, zurixka, aireak ukitzean berehala arrosa zikin kolorekoa bihurtzen da.
Etimologia: "Inocybe" terminoa, muskulua, nerbioa, zuntza, esan nahi duen "oso inós" hitzetik eta burua esan nahi duen "cybe" hitzetik dator; hau da zuntzezko kapela.
Toxikoa da. Sindrome miko-kolirnegikoa eragiten du.
"Inocybe corydalina" eta "Inocybe bongardii" toxikoak, antzekoak dira.
Udan eta udazkenean, hostozabalen eta koniferoen baso hezeetan.
Europa, Ipar Amerika.
Neoprenozko jantzi
Neoprenozko jantzia uretako jantzia edo ur-jantzia uretako kiroletan edo itsas edo ibai-nabigazioan erabiltzen den isolamendu termikorako janzkera da.
Kaleko hizkeran "neopreno" jantzi horiek izendatzeko termino generiko bilakatu da.
“Mehegia zen nire neoprenoa ur hain hotzetan ibiltzeko, eta Agoteri zabalegi geratzen zitzaion berea.”
Bi mota daude:
Marea-osin
Marea-osina arroken eta itsasertzetik gertu dauden sedimentuen artean sortzen diren putzuak dira, marea jaisten denean ur-masa harrapatuta geratzen baita. Asko itsasbeheran ezagut daitezkeen entitate gisa baino ez dira existitzen. Itsaso epeletako kostaldean gertatzen dira batez ere, baina baita itsaso beroetan ere. Fenomeno bera ur gezako gorputzetan ere ikus daiteke, baina itsasoaren bereizgarriagoa da, olatuen eta marearen ondorioz, ekarpen erregularrak egiten baitituzte.
Osin horietako bakoitzak habitat bat osatzen du, iragankorra izaki batzuentzat, eta, oro har, animalia asko biltzen ditu, beren moldagarritasunagatik itsasoko naturalista eta biologoen arreta erakarri dutenak, eta baita saiakera-egile filosofiko batzuena eta beste idazle batzuena ere. Azken honen adibide bat John Steinbecken "The Log from the Sea of Cortez" lana da, non honako hau irakur daitekeen: 
Horietako asko iristeko errazak direnez, betidanik elikagaiak- molusku, krustazeo, arrain txiki eta abar- biltzeko erabili dituzte.
Eraztun urdineko olagarro
Eraztun urdineko olagarroa (Hapalochlaena) molusku zefalopodoen genero bat da, oktopodoen ordenekoa. Lau espezie dagoz, laurak ozeano Pazifikoan bizi egiten dira, Japoniatik Australiara. Tamaina txikia izan arren munduko animalietariko posoitsuenetariko bat da. Identifikatzea erreza da bere erastun urdinei esker.
Olagarro honek 4-6 cm luzeera neurtzen dabe, eta haien tentakuluak 10 cm neurtzera heldu ahal dira. Beste zefalopodoen moduan kromatoforoak, iridoforoak eta leukoforoak ditu bere azalaren azpian, lehenengo honek inguruneagaz kamuflkatzeko aukera ematen dio, iridoforoak kolore iridiszenteak eragiten dauz, kasu honetan urdina, eta 
azkenik leukoforoak, azkenengo honek reflektore zuri batzuk dira eta argitazuna ematen dabe. Eraztun urdineko olagarroa mahatxatuta sentitzen danean kolorazio aposematikoa egiten dau, hau da, harrapatariei bere eraztun urdinen bidez animali toxiko bat dala abisatzen dau.
Erreinua: Bilateria
Grado: Coelomata
Serie: Protostomia
Phylum: Mollusca
Subphylum: Conchifera
Clase: Cephalopoda
Subclase: Coleoidea
Infraclase: Neocoleoidea
Superorden: Octopodiformes
Orden: Octopoda
Suborden: Incirrata
Familia: Octopodidae
Género: "Hapalochlaena"
Anatomia cephalopada dauka. Tentakuloak hainbat bentosa ditu eta honek ehizan, ugalketan eta lokomozioan erabiltzen dira eta oso eranskorrak dira, erastun muskular batez eta kordoi muskular batez eginda dago bentosa bat. Orokorrean maskorra gaur egun ez dago edo ia ez dago. Maskorra ondo badago hau septoetan banatuta egon behar da eta olagarroa septo barriagoaren barruan sartuko da. Baina maskorra ez duten olagarroek tinta erabiltzen dabe.Mantua gihartzua da eta indarragaz txikiago egin daike, kabitate palearretatik ura ataratzen sifoitik, eta horrek animalia azkar bultzatzen dau. Arraren bost Tentakulu organo kopulatiboak dira, hau da espermatoforoak emearen kabitate palearretan sarten dauzan tentakuloa.
Japoniako itsasotik Australiako hegoaldeko uretara bizi dira (ur tropikaletan), baina normalean ez dira denbora asko leku bardinean geratzen, normalean 10-14 egunetan lekua aldatzen dabe. Ur tropikaletan bizi harren olatuen eta korronteen ondorioz honek beste herrialde batzuetara heldu ahal dira. Erastun urdineko olagarroa ur gazietan bizi dira, normalean koraloko arrezifeetan, arrezife honek normalean marearteko lautadetatik 50 metroko sakontasunera dagoz. Egunean zehar arrakaleetan eta harkaitzeen azpian iskutatzen dira eta gauean ataratzen dira.
Hapalochlaena ugalketa sexuala du eta diaikoak dira. Ernalketa barnekoa da. Olagarro arraren lau tentakulu modifikatuta dagoz, organo kopulatiboa sortzen, tentakulu horien barruan espematoforoak dagoz ( estalki gelatinoso batean espermatozoideak bilduta daukazan pakete batzuk). Arra espermatoforoak emearen kabitate paleararen barruan sartzen ditu. Emeak 50 harrautz inguru jartzen dauz (olagarro bat izateko oso gitxi) eta hurrengo 6 hilabetetan harrautz horrek zaintzen egongo da eklosionatu harte, 6 hilabete horreetan ezin izango dau jan, eta eklosionatzerakoan emea hil egingo da.
Tamaina txikia dute, beraz, zaurituta dagozan arrainak, karramarroak eta izkirak jaten ditu. Lehenengo bere presaren gainean bota egiten da eta bere korazaren zati bat apurtzen dau (krustatzeo bat ba da) eta gero haragia dreinatzen du. Kasu batzuetan errezago ehizatzeko iriguneagaz mimezitatzen da.
Eraztun urdineko olagarroak denbora asko pitzaduren artean egoten dira, inguruneagaz mimetizatuta. Olagarro guztiak formaz errez-errez aldatu ahal dabenez ez dabe inolako arazorik pitzaduren hartean sartzeko. Harrapatarietaz babezteko aurrean arrokako multzo bat jartzen dabe. Probokatuak izaten ba dira olagarroaren 50-60 erastunak urdin jarriko dira (kolorazio aposematikoa) eta azala horia, hori abisu moduan egiten dabe.
Eraztun urdineko olagarroak bere toxikotazunagaitk ezaguna da eta munduko laugarren animalirik posoitzuena da. Olagarro honek dituen posoia tetrodotoxina, 5-hidroxitriptamina, hialuronidasa, tiramina, histamina, triptamina, octopamina, taurina, acetilcolina eta dopamina du. Daukaten neurotoxinen artean tetrodotoxina da, neurotoxina honek sodioko kanala blokeatzen dau, holan paralisi hilgarri bat sortzen. Toxina hau listu-guruinean sortzen da bakteria baten bidez. Bere edena minutu gitxietan 26 pertsona hiltzeko balio da, oraindik ez dago antidotorik baina bai ospitale-metodoa pertsonak edena bere gorputzetik atara arte. 
Hapalochlaena generoaren barruan lau espezie dagoz:
Itsasoari irabazitako lur
Itsasoari irabazitako lurrak, itsasotik eskuratutako lurrak, lur-irabaziak, edo lurrak berreskuratzea, aurretik itsasoa edo ura zegoen lekuan, lurra edo harea jartzeko prozesua da. Bi praktika ezberdin dira: horietako bat ibai-ibilguetatik edo itsasotik lur berriak lortzea da, batez ere hiri-kokagune berriak sortzeko edo nekazaritzan erabiltzeko modukoak; besteak, lehen hondamendi ekologikoren batek erabilezin bihurtu zituen lurzoruek (esaterako, kutsadura, baso- soiltzea edo gazitzea) egoera naturalago batera berreskuratzeari egiten dio erreferentzia
Lurren eskurapena, garai batean ura zegoen lekuan, lur berriak sortzea izan daiteke. Adibide nabarmenak dira New Orleanseko mendebaldea; Washington, DC, garai batean zingiratsuak izan ziren lurretan eraikia; Buenos Aires hirian, XIX. mendez geroztik, kilometro koadro ugari eskuratu dira Río de la Plata ibaitik, eta, ondoren, populatu, adibidez, Núñez, Retiro edo Puerto Madero bezalako auzoak edo parkeak eta berdeguneak sortzeko gordez, esaterako, Buenos Aireseko Erreserba Ekologikoaren kasua; Mexiko Hiria, Texcoco aintzira zegoen tokian dagoena; Helsinki, zeina erdigunearen zatirik handiena eskuratutako lurretan eraikitako hiria den; Lurmutur Hiriaren zati bat; Chicagoko itsasertza; Bostongo zati bat, Massachusetts; Battery Park City, Manhattanen; Zeebrugge-ko portua (Belgika); Bielorrusiako Brest hego-mendebaldeko egoitza-gunea; Herbehereetako polder ospetsuak, Toronto uharteak (Kanada) eta Guayaquil hiria, non, iraganean, erdiko kale batzuk erreka txikiak ziren, baita Guayaquilgo aldiri auzoko eremu handiak ere. Monakok eta Gibraltarko britainiar lurraldeak bere lurraldea handitu dute itsasotik lurrak hartuta. Brasilgo Rio de Janeiro hiria, neurri handi batean, itsasotik eskuratutako edo irabazitako lurretan eraiki zen, Txileko Valparaísoko «plan» delakoaren zati handi bat bezala.
Ekialde Urrunean ere, ospetsuak dira lurrak eskuratzeko edo irabazteko ahaleginagatik. Proiekturik goiztiarren eta ospetsuenetako bat Hong Kongeko Praya Berreskuratze Plana izan zen, 1890ean, 50 eta 60 akre (240.000 m²) lursaila gehitu zuen bere bigarren fasean. Hiriko garai kolonialean burututako proiektu handienetakoa izan zen. Hong Kongez gain, Shenzhen eta Macao hiriek ere lurrak eskuratu dituzte Txinako hegoaldean.
Japonian, Tokioko badia eremuko lurren % 20 inguru itsasotik eskuratua da. Asian ere, Filipinetako hiriburuko Manilako kostaldean lanak egin dira lurrak eskuratzeko; baita Singapur hiri-estatuan ere, non lurra urria baita.
Beste praktika bat urtaroetan urpean dauden padurak edo hezeguneak drainatzea da, nekazaritza lur bihurtzeko. Horrek zehazki lur berriak sortzen ez dituen arren, bestela faunaren habitatera mugatuko litzatekeen lur produktiboen erabilera komertziala ahalbidetzen du. Eltxoak kontrolatzeko metodo garrantzitsua ere bada.
Uharte artifizial bat sortzea garestia eta arriskutsua da. Teknika hori populazio trinkoa duten eta lur laua urriak diren lekuetan erabili ohi da. Kansai nazioarteko aireportua (Osakan (Japonia) eta Hong Kongeko nazioarteko aireportua (Txina) dira horren adibide. Palm uharteak, World Islands eta Burj Al Arab hotela Dubai-ren aurrean, Arabiar Emirerri Batuetan, uharte artifizialen beste adibide batzuk dira.
Hondartzen zaharberritzea barnealdeko harea edo lokatza bezalako materialekin hondartzak konpontzeko prozesua da. Erabilera desegokiagatik edo noraezeko higaduragatik harea falta jasaten duten hondartzak berreraikitzeko erabiltzen da, hondartzaren itxura naturala gorde nahian. Iraupen luzeko irtenbidea ez den arren, merkea da beste kostaldeko defentsa mota batzuekin alderatuta.
Nekazaritzarako hezeguneen drainatzea, adibidez, habitata suntsitzeko modu bat da. Munduko zenbait lekutan, birsorkuntza proiektu berriak mugatuta daude, edo ezin dira egin ingurumena babesteko legeak direla eta.
Hong Kongeko legebiltzarkideek, 1996an, Victoria Harbour Babeserako Ordenantza onartu zuten, itsasoa lur irabazien mehatxu gero eta zuzenagotik babesteko ahaleginean.
Gainera, hiria hedatu ahala, hainbat hamarkadatan egindako hiri berriak, gehienbat, lur berreskuratuetan eraiki ziren, hala nola Tuen Mun, Tai Po, Shatin - El Ma Shan, West Kowloon, Kwun Tong eta Tseung Kwan O.
Kripsi
Kripsia organismo batzuk, ezaugarri batzuei esker, beste animali batzuen aurrean oharkabean pasatzea ahalbidetzen dien fenomenoa da. Kontrako fenomenoari, aposematismo deritzo, hau da, animaliak bere presentzia nabarmentzen duten ezaugarriak dituenean.
Kripsia hitza, grekoko “κρυπτος cryptos”-tik dator, eta ezkutatu esan nahi du. Kamuflaje hitzarekin nahasten den arren, zentzu zabalago bat hartzen du biologian. Kripsiak kamuflajeaz gain, mimetismoa, gautartasuna, lurpeko bizitza eta batesiar mimetismoa barne hartzen ditu. Aipatutako mekanismo horiek, ikusmenezkoak, usaimenezkoak edo entzumenezkoak izan daitezke. 
Harraparien aurrean ezkutatzea lortzeko modurik errazena geldirik egotea da, eta arnasa ez hartzen saiatzea. Animalia askok mugimendu guztiak geldiaraziz erreakzionatzen dute arriskutsua izan daitekeen presentzia bat detektatzen dutenean.  Animalia gehienek ikusizko prozesatze-sistema bat dute, beren ingurunean gertatzen diren aldaketa txikiak hautemateko.Talde askotan, anfibioetan eta narrastietan esate baterako, harrapakina ezin da ezagutu mugitzen ez bada, eta hori da, hain zuzen ere, gatibutasunean harrapakin biziekin elikatzeko arrazoi nagusia.
Animalia batzuek mugitzen diren bitartean oharkabean pasatzeko gaitasuna garatu dute, inguruneko objetu desberdinen antza hartuz. Hala nola, adar bat haizeaz kulunkatzen egongo balitz bezala mugitzea.
Ikusmenaren bidezko ezkutatzeko modurik errazena homokromiaz lortzen dena da. Horrela, ingurunearekin nahasten da animalia. Organismoaren kolorea aldaezina edo aldakorra izan daiteke. Azken horren aldakortasun maiztasuna momentukoa edo urte-sasoien araberakoa da ingurune heterogeneoen kasuan. Adibidez, erbi polarrak udan kolore arrea du eta neguan, berriz zuria, metodo hori urte-sasoien araberakoa da. Bigarren kasuaren adibide argi bat kamaleoiak edo txibiak dira ingurunean mugitzen diren bitartean kolorez alda daitezke azkar. 
Homokromiaren adibide gisa, toki argiztatuetan ilunagoak diren animaliak ditugu. Ugaztun askok sabelalde argiagoa eduki ohi dute bizkarraldearekin alderatuta. Arrain pelagiko gehienetan ere ezaugarri hori ikusten da. 
Kasu askotan ez da kolorea soilik imitatzen, testura bisuala ere kopiatzen dute.
Animalia askoren azalek gutxi gorabehera errepikakorrak diren patroiak erakutsi ohi dituzte, haien harrapariei edo harrapakinei silueta hautematea zailtzen diena. Zebrak eta tigreak adibide nabarmenak dira, baina zentzu bera dute ugaztunetan agertzen diren orban edo marra guztiek. Sarritan, gazteek bakarrik izaten dituzte kamuflaje horiek, ahulenak baitira; esaterako, basurdekumeak edo lehoi kumeak. Kolorez aldatzen diren animalia asko gai dira beren azalaren patroi eredua aldatzeko, txibietan edo kameleoietan gertatzen den bezala.
Primateak eta gizakiak inguruneari buruz dugun pertzepzioa batez ere ikusmenean oinarritzen dugu. Horregatik, aipatu ohi diren kripsien adibide gehienek animaliaren irudiarekin dute zerikusia, mimetismoa edo aposematismoa besteak beste. 
Hala ere, entzumen edo usaimenen-kripsien kasuak ere existitzen dira txibien tintak ez ditu bakarrik bisualki ezkutatzen, arrainen usaimena engainatzen duten substantziak ere baditu. Gaueko tximeleta batzuek ultrasoinuak igortzen dituzte, saguzarren belarria nahasteko dituztenak, bestela esanda, ekolokazioz detektatzen saiatzen direnean zailtzeko.
Usaimen-kripsiaren adibide bat Oxymonacanthus longirostris arrainarena da, Akropora koralaren usaina hartzen du.
Animalia batzuek, lurreko eta uretako inguruneetan, usaina kamuflatu egiten dute harrapariak atzeman ez ditzan. Artropodo ugarik, intsektuek zein armiarmek, inurriak imitatzen dituzte, harrapariak sahiesteko, inurriak ehizatzeko edo (adibidez, tximeleta urdin handiaren belatzan) inurriak engainatzeko berari elikatzeko. Perka piratak (Aphredoderus sayanus) kripsi kimikoa erakuts dezake, igelen eta intsektuen aurrea detektaeziank eginez, urmaelak kolonizatuz.
Intsektu batzuek, sits batzuk esate baterako, saguzaharrengandik euren burua defendatzeko gaitasuna dute, bai soinua xurgatuz ileen bidez, baita beste leku zein objektu imitatzeko soinuak sortuz ere. Estrategia “mamu oihartzun” bezala deskribatu zen.
Egindako ikerketek sitsen soinuen bi funtzioen frogak bakarrik ekarri zituzten eta horietako batek ere ez ez zuen inplikatzen entzumenezko kripsirik. Tigre sitsak adibidez, bi taldetan antola daitezkeela antzematen da. Talde batek soinuak igortzen ditu aposematismo akustiko gisa. Soinu hau desatsegina da saguzarrentzat eta ez dituzte jaten. Beste taldeak sonarraren interferentzia erabiltzen du. Mota horretako sitsak, saguzaharen oihartzunetan interferentziak eragiten ditu beraien erasoa ekiditeko.
Kopa menstrual
Kopa menstruala edo hileko-kopa hilekoan odola biltzeko baginan sartzen den ontzia da. Hilekoa kudeatzeko beste metodo batzuek ez bezala, tanpoiak eta konpresa higienikoak adibidez, ez du likidorik xurgatzen, baina barruan metatzen du atera eta bota aurretik. Produktu berrerabilgarria da eta latexez, silikonaz edo elastomero termoplastikoz eginda dago. Erabilera segurua bermatzeko, erabiltzaileak eskuak desinfektatu behar ditu sartu eta kentzerakoan, ez utzi kopa barruan egoten hamabi ordu jarraitu baino gehiagotan eta hilekoaren hasieran eta amaieran kopa desinfektatu behar du. Kopa menstrualak 99 herrialde baino gehiagotan eros daitezke, nahiz eta erabilera-tasa baxua izaten jarraitzen duen. 
Kopa menstrual baten antzeko lehen gailu "zaku katameniala" da, 1867an, Chicagon, S. L. Hockertek patentatua. Barne eta kanpoko erabilerarako bost egitura elkartuz osatuta zegoen. Baginaren barruan gomazko poltsa edo zaku leun moduko bat jartzen zen. Gomaz, urrez, zilarrez edo Hockertek egokitzat jotako beste materialez egindako eraztunak zerbixa inguratzen zuen eta zakua lekuan eusten zuen. Azken honi hari bat lotzen zitzaion. Haria baginako kanaletik irten, gorantz okertu eta sabelaldean erabilitako kuxin batean amaitzen zen. Gailu osoa aldaka gainean loturiko gerriko baten bidez eusten zitzaion gorputzari. Poltsaren barruan belakiak jartzen ziren odola xurgatzeko. 
XIX. mendean zehar, barne bildumagileen patenteak aurkezten jarraitu zuten. 1876an George E. Johnstonek, Chicagokoa ere, kanpoko zaku bati atxikitako kopa bat asmatu zuen. 1884an, Hiram G. Farrek metalezko kopa bat deskribatu zuen. Gailu honen iragarkia "American Druggist" aldizkari estatubatuarran agertu zen "umetoki-euskarri" izenarekin. 1892an, Julius J. Wernierek hodi teleskopikoen bidez luzera erregula zezakeen biltzaile bat asmatu zuen. Hiru urte beranduago Philip W. Dautrichek sarrera bikoitzeko poltsa bat asmatu zuen. Gailu honek, baginako kanalean sartuta, umetokiari eusten zion eraztun formako mutur lodiarekin. Jarioa isur ez zedin, beste muturrean erabiltzaileak ireki zezakeen euskarria zegoen edukia husteko. 1898an, Seth Beachek esfera formako gailu bat proposatu zuen. 
XX. mendearen lehen hamarkadetan, diseinu gehienek gerrikoak edo kanpoko euskarriak erabiltzeari utzi zioten, eta barne erabilerarako egituran berritzera mugatu ziren. 1903an, Lee H. Mallaleiuk eraztun uzkurtua, tunel itxurako gailua eta isuriak saihesteko balbulaz osatutako kopa bat deskribatu zuen. 1907an, Louise Nelsonek mutur irmoa zuen pesario bat patentatu zuen hilekoa kudeatzeko gailu gisa. 1917an, John Jorgensonek metalez egindako kopa baten maketa proposatu zuen. Urtebete beranduago, Lester E. Norquistek kopa luze baten formako gailu katameniala patentatu zuen, alboko irekidura batzuekin eta eraztun formako eranskin leun batekin. Gailuaren barruan material xurgatzaile bat erabiltzea gomendatu zuen egileak, esaterako belaki bat. 1928an, Emil Spardelek plegatzeko gai zen kopa bat deskribatu zuen. 1932an, Lester J. Goddardek "ontzi baginala" erregistratu zuen. Aurrekoetan ez bezala, asmatu zuen gailuan ez zuen zulorik, kalitate oneko kautxu sintetiko biguneko pieza bakar batez egina zegoen eta Goddardek zehazten zuen ez zuela umetokiarekin kontaktuan jarri behar. Arthur F. Hagedornen 1935eko patentea Goddarden asmakizunean oinarrituta zegoen. Botoi formako kopa bat erregistratu zen urte hartan John Robert Manegolden izenean. 
1930eko hamarkadan, kopa menstrualen lehen modelo komertzialen ekoizpena hasi zen. Lehenengoak "The Dainty Maid Inc"-ek fabrikatutako "Daintette Cup" (Middlefield, Connecticut) eta "Foldene Inc"-ek fabrikatutako "Foldene Cup" (Cleveland, Ohio) izan ziren. Biek oso molde antzekoa zuten baina kolorez eta tamainaz desberdinak ziren. 1937an, Leona Chalmers asmatzaile eta aktore estatubatuarrak, kautxu bulkanizatuz egindako kopa bat patentatu zuen. "Tassette" markarekin kaleratu zuen produktua, baina Bigarren Mundu Gerran kautxu faltak kopen ekoizpena oztopatu zuen. Gainera, medikuntzaren sektoreen kezka zegoen gailu horien segurtasunaren eta "himena haustea, (emakumea) sexualki estimulatzea eta promiskuitatea bultzatzea"-ren inguruan. 950ean Chalmersek bigarren modeloa dokumentatu zuen, materialaren konposizioan aldaketak eginez. Garai hartako beste modelo bat Adele Gordonek 1952an asmatutako "tranpa katameniala" izan zen.
Robert Oreck enpresaburuak "Tassette Inc." enpresa sortu zuen Chalmersek asmatutako kopa "Tassette" izenarekin merkaturatzeko. Kopak merkatuan sartzea lortu zuen arren, publikoak erresistentzia erakutsi zuen gailu genital bat garbitu eta berrerabiltzearen ideiari eta botatzeko eta tanpoiak erabiltzearen aldeko apustua egin zuen. 1963. urtearen amaieran, "Tasette" enpresak finantza-zailtasunak izan zituen eta kopa berrerabilgarria merkatutik kendu zuen. 1969an Oreckek antzeko enpresa bat fundatu zuen, oraingoan "Tassaway Inc" izenarekin eta "Tassaway" kopa jarri zuen saltzeko. Aurrekoa ez bezala, modelo hau botatzekoa zen. 1973 hasieran itxi zen arte, enpresa honek berrogei milioi kopa saldu zituen AEBetan.
1960ko eta 1970eko hamarkadetan, sexu iraultzarekin eta antisorgailu hormonalen agerpenarekin lotutako panorama sozial berri batek kontsumo-ohitura berriak sortu zituen, batez ere konpresa higienikoak baino gehiago tanpoiak erabiltzea nahiago zuten emakume gazteen artean. 1965 eta 1971 artean Barbara M. Waldronek Chalmersen modeloarekin oinarritutako bi kopa patentatu zituen: lehenengoak ezargailua zeukan eta bigarrena berrerabilgarria zen. 1974an, hileko periodo osoan etenik gabe erabiltzeko modelo bat patentatu zen.
1970eko hamarkadan, tanpoien salmentak behera egin zuen AEBetan shock toxikoaren sindromearen kasuengatik. Horrek irtenbide alternatiboen bila zebiltzan kontsumitzaileen sektorea sortu zuen, kopa menstruala barne. Beste faktore batzuk hilekoarekin lotutako ekologiari eta espiritualtasunari buruzko ideiak izan ziren. 1987an Lou Crawford "The Keeper" latexezko kopa fabrikatzen hasi zen, gaur egun ere salgai dagoen modeloa. 2002an, Erresuma Batuan, "Mooncup" silikonazko kopa menstrual berrerabilgarria merkaturatu zen. Gaur egun, 200 marka inguru daude 99 herrialdetan.
Batez besteko kopa menstrualak 6 zentimetro ditu luzera eta 4,2 zentimetroko diametroa dauka zatirik zabalenean. 10 eta 38 zentimetro kubiko arteko biltegiratzeko ahalmena du. Produktu honen aurkezpenek forma, diseinu eta tamaina desberdinak dituzte. Modelo egokia aukeratzeko, gorputzarekin erlazionatutako faktoreak hartu behar dira kontuan, hala nola adina, erditze baginalak, azpil diafragmaren muskuluen indarra, baginako kanalaren luzera eta fluxuaren batez besteko bolumena. Horren arabera, kopa bat aukeratu behar da. Aukeraketa erabiltzaileak mediku batekin batera egin dezake. Kopa bat 10 urtera arte berrerabil daiteke. Objetu pertsonala da eta ezin da besteekin partekatu.
Kopa bat sartzeko, erabiltzaileak eskuak higienizatu behar ditu. Tolestu behar da, eta puntatik sartu lehenik, ezargailurik gabeko tanpoi baten antzera. Sartzea erraztu daiteke urarekin bustiz edo uretan oinarritutako labaingarri bat erabiliz. Kopa zerbixetik zentimetro gutxira egon behar da.
Kopa kentzeko, erabiltzaileak berriro ere eskuak garbitu behar ditu eta ondoren hatz lodiarekin eta eraztun-hatzarekin kopa hartu behar du oinarritik -ez muturretik- eta estutu xurgatzea aske uzteko. Edukia kentzen denetik berehala komunera isurtzen da.
Kopa sartzeko posiziorik egokiena erabiltzailearen araberakoa da, adibidez, zutik edo hanka bat altxatuta egotea.
Odoljarioaren hasieran eta amaieran kopa desinfektatu behar da. Prozesu hori materialaren eta fabrikatzailearen argibideen araberakoa da.
Ez dago nazioarteko estandarrik edo kalitate-proba espezifikorik kopa menstrualak ekoizteko. Hala eta guztiz ere, kalitate oneko materialak erabiltzearen inguruko nolabaiteko adostasuna dago industrian. 
2019an, "The Lancet" medikuntza aldizkariak argitaratu zuen kopa menstrualei berrogeita hiru azterlanen berrikuspena eta ez zuen erlazio zuzenik aurkitu honen erabileraren eta gaixotasunen garapenaren artean.
Kopa menstrualen erabileraren eta pelbiseko gaixotasun inflamatorioaren edo endometriosiaren arteko korrelazioa frogatzen duen nabaritasunik ez dago.
Kopa menstruala ugalketa- eta sexu-osasuneko politika publikoen tresna gisa erabiltzen da, eta eskola absentismoaren aurkako borrokan, bereziki garapen bidean dauden herrialdeetan. 
Nepalen, kopak erabiltzen dira "chhaupadi" erritua saihesteko estrategia gisa. Sinesmenak adierazten du emakumeak hileko garaian "zikinak" direla, beraz, odoljarioaren egunetan etxola txikietan isolatuta egoten dira. Kopak gorputzaren barruan isuria zuhurki biltzen duenez, emakumea "garbia" dela hauteman dezake.
Ziberaktibismoan, kopa menstrualen irudi grafikoak erabiltzen dira ekintza ekologistak eta ekofeministak sustatzeko.
Alil kloruro
Alil kloruroa edo 3-kloropropenoa konposatu organokloratua da CH=CHCHCl formula duena, haluroen familiakoa. Likido kolorgea da uretan disolbaezina baina disolbatzaile organiko ohikoetan disolbagarria. Oso toxikoa eta sukoia da.
Agente alkilatzailea da eta erabilpen zabala du sintesi organikoan. Halaber, epiklorohidrina sintetizatzeko lehengaia da, konposatu polimeriko askoren monomeroa dena.
Alil kloruroa lehen aldiz August Cahours-ek eta August Hofmann-ek sintetizatu zuten 1857an alil alkohola fosforo trikloruroarekin errakzionaraziz,
Industrialki alil kloruroa propilenoa kloratuz sintetizatzen da. Tenperatura baxuetan 1,2-dikloropropanoa da produktu nagusia, baian tenperatura 500 C baino handiagoa denean alil kloruroa nagusitzen da.
<chem>CH3CH=CH2 + Cl2 -> ClCH2CH=CH2 + HCl</chem>
Alil kloruro gehiena epiklorohidrina sintetizatzeko baliatzen da. Beste produktu interesgarri batzuk ere prestatzeko usatzen da, hala nola, alil alkohola, alilamina, alil isozianatoa eta 1-bromo-3-kloropropanoa.
Agente alkilatzaile gisa botiken eta pestiziden prestakuntzan baliatzen da.
1,2-dikloropropano
1,2-dikloropropanoa konposatu organokloratua da ClCHCHCICH formula duena, haluroen familiakoa. Likido kolorgea, toxikoa eta sukoia da, usain gozokoa.
Epiklorohidrinaren produkzioaren azpiproduktua da. Garai batean hainbat prozesu industrialetan usatzen zen, adibidez pinturak erauzteko, baina toxikotasuna medio baztertuz joan da.
Pedogenesi
Pedogenesia edo edafogenesia lurzorua eratzen deneko prozesua da. Pedologia eta edafologia dira lurzorua eta haren sorrera eta eboluzioa aztertzen dituzten zientziak.
Meteorizazioz hasten da sortzen lurzorua eta gertatzen zaizkion aldaketek lurzoruaren eboluzioa ekarriko dute segida ekologikoa abiaraziz.
Lurzoruaren eraketa ama harriaren meteorizazioz hasten da. Lurrean dauden hainbat mikroorganismok (bakterioek, arkeoek, onddoek...) meteorizazioak erauzitako konposatu sinpleak dituzte elikagai eta haien metabolismoaren hondakin gisa azido organikoak eta proteina bereziak kanporatzen dira. Hauek harriaren meteorizazioa areagotzea ekartzen dute. Askaturiko mineralek eta konposatu organikoek humusa eratzen dute. Mikorrizak dituzten landareak ere gai dira arroka amatik mineralak askatzeko.
Prozesua denboran luzatu ahala lurzoru berriak sakonera handiagoa hartuko du. Ama harriaren ezaugarrien eta gainerako baldintzen arabera lurzoruaren sakonera 1-10 mm handitzen da urtero. Lurzorua handitu ahala landare eta animalia espezie berriak sartuko dira bertara eta segida ekologiko primarioa abiatuko da. Lurzoruak ere eboluzioa izango du, eta horizonteak azalduko dira.
Eragile fisikoek egiten duten arrokaren haustura da, esate baterako presioak edota tenperatura aldaketak. Meteorizazio mekanikoa ere esaten zaio. Gelifrakzioa da adibide argia.
Uraren disolbatzaile ahalmenak, oxigenoaren edo karbono dioxidoaren eraginak eta bestelako eragile kimikoek arroka desegiteari esaten zaio. Oxidazioa, disoluzioa, karbonatazioa edo hidratazioa dira meteorizazio mota honen adibide batzuk.
Animalia edo landareen jarduerak arroka apurtzeari esaten zaio. Zuhaitzen sustraiek eragiten ditzuten hausturak edo animalien gordelekuen eraikuntzak arroka ama hautsi egiten dute.
Lurzoruaren sorreran bost faktorek eragiten dute: arroka ama, klima, topografia (erbiebea), organismoak eta denbora. Ingelesez CLORPT esaten zaio, "climate, organisms, relief, parent material and time".
Arroka ama igneoa, sedimentarioa edo metamorfikoa izan daiteke eta lurzoruaren mineralen iturria da, bai eta landareek behar duten nutrienteen gordelekua ere. Arroka aman aurkitzen diren mineral nagusiak kuartzoa (SiO), kaltzita (CaCO), feldespatoa (KAlSiO) eta mika (K(Mg,Fe)(AlSiO)(F,OH)) dira.
Klimaren barnean erabil handiena duten faktoreak prezipitazioa eta tenperatura dira, izan ere bi faktore hauek arroka amaren meteorizazio motetan eragin handia baitute. Klima eskualde bakoitzean lurzoru mota ezberdina aurkitzen da. 
Zoruaren inklinazio angelua, altuera eta orientazioa hartzen ditu kontutan topografiak. Maldak uraren higadura maila zehazten du, eta ondorioz lurzoruak ongi garatzeko duen aukera. Malda handia bada lurzorua finkatzea zaila izango da, aldiz zorua laua bada uraren drenaia txarra izango da eta kalitate eskaseko lurzorua eratuko da, padura gaziak edo zohikaztegiak esate baterako.
Mikroosganismoek elementu kimikoak finkatzeko gaitasuna dute, horren adibide dira nitrogenoaren, sufrearen eta burdinaren bakterioak.
Betsalde landareen sustraiek arroka ama hausteaz gain lurzoruaren higadurari aurre egiten diote. Landareen sustraiak onddo eta mikroorganismoekin elkarlanean aritzen dira lurzoruaren oreka egokia mantentzeko. Animaliei dagokionez materia organikoa txikitzen dute eta bioturbazioa eragiten dute.
Aurrez aipaturiko faktore guztiek denbora behar dute benetako eragina izateko. Denbora nahikoa pasatzen bada lurzoruak beharrezko horizonteak garatuko ditu, beti ere aurrez aipaturiko baldintzen arabera eratuko direnak. Batzuetan hamarkadak behar dira lurzoru bat garatzeko, kasu batzuetan milaka urte ere bai. Eta hori gutxi balitz faktore guzti hauek aldakorrak izan daitezke eta ondorioz lurzoruak berak ere aldaketen aurrean etengabe eboluzionatzen jarraituko du.
Hernio-Gazume Kontserbazio Bereziko Eremua
Hernio-Gazume Kontserbazio Bereziko Eremua Hernioko mazizoan kokatutako naturgune babestua da 2012az gero, Urola-Kosta eta Tolosaldea eskualdeen artean kokatutakoa. Babestutako eremuak 2.158 ha-ko azalera du.
Hernio eta Gazume mendiek osatzen duten mazizo karstikoa babesteko lehen urratsak 1997an egin ziren Gipuzkoako Foru Aldundiak eta Eusko Jaularitzak Natura 2000 sarean sartzeko zerrendan jartzea erabaki zutenean, flora- eta fauna-espezie batzuentzat habitat oso egokia zelako
2004an egin zen bigarren urratsak, Europako Batzoreak Hernio-Gazume mazizoa Batasunaren Garrantzizko Leku izendatu zuenean.
Hernio-Gazumek 2012an erdietsi zuen egun duen babes-egoera Eusko Jaurlaritzak Kontserbazio Bereziko Eremu (KBE) izendatu zuenean urriaren 12ko dekretuaren bidez.
Hernio-Gazume Kontserbazio Bereziko Eremua 9 udalerrien lurretan hedatzen da: Aia, Albiztur, Alkiza, Asteasu, Bidania-Goiatz, Errezil, Hernialde, Larraul eta Tolosa.
Gorago aipatu bezala Hernio-Gazume mazizo karstikoa eta horrelakoen pasaia tipikoa du: harkaiztiak, leize-zuloak, dolinak eta lur azpiko urak. Basoek eta larreek osatzen dute paisaia.
Baso kaduzifolioa da nagusi non pagoa nabarmentzen den, baina landatutako espezie exotikoz estalitako sailak, alertzez eta intsinis pinuez batez ere, ez dira bakanak. Pagadia nahikoa gaztea da, garai bateko egurraren ustiaketaren ondorioz, baina azpimarratzekoak dira ikazkintzaren lekuko diren pago motzak. 1960ko hamarkada arte inguruko herrietako baserritarrentzat jarduera inportantea izan zen ikazkintza.
Harkaiztia hegazti sarraskijaleen habitata da. Sai arreak ("Gyp fulvus") nagusia da kopuruz, baina azpimarratzekoa da sai zuri ("Neophron percnopterus") bikote batek urtero egiten duela habia Hernio-Gazume KBEn Alkizako lurretan. Miru gorriek ("Milvus milvus") ere bizilekuak dute bertan.
KBEko ugaztunen artean kiropteroak, saguzarrak, dira aipagarrienak. Hernio-Gazumen 13 espezie desberdin identifikatu dira, basoan zein kobazuloetan habia egiten dutenak.
Intsektuen artean egurraren deskonposizioa eragiten duten saproxilikoak dira berezi aipagarriak, arkanbeleak ("Lucanidae") eta Rosalia alpina batez ere.
Hernio-Gazume KBE egoera naturala hobetzeko eta zaintzeko plan amankomunik ez dago erakunde desberdinen artean diseinaturik. Udalek, bakoitzak bere kaxa, egiten dituzte beharrezkoak dira lanak.
Udal guztien artean Alkizakoa da nabarmentzekoa. Alkizan kokatzen da, udalaren ekimenez, Hernio-Gazume KBEren interpretazio-zentrua: Fagus-Alkiza.Halaber, Naturtzaindia fundazioarekin elkar hartuta hainbat interbentzio egin ditu udalerriko lurretan Hernio-Gazume KBEren egoera naturala hobetzeko, hala nola, sagurzar-kutxak jartzea basoan, anfibioak ugaltzeko bi urmael egitea, larreak berreskuratzeko lanak, hesi bizia aldatzea eta basoaren biodibertsitatea emendatzeko interbentzioak<.
Hernio-Gazume KBEaren lurrak gizakiaren interbentzioa pairatu izan dute milaka urtetan zehar, Itxuraingo tumulua horren lekuko esaterako, brontze-aroko aztarna baita. Neurri handi batean gizakiak landutako paisaia da eta gizakiaren beharren arabera aldatuz joan dena. Karobiak, txondor-plazak, lera-bideak eta pago motzak erabilera horren lekukoak dira.
Oraintsu arte nagusia zen paisaiak XVI.-XVII. mendeetan du jatorria baso industrialki ustiatzen hasi zenean egur-ikatza egosteko eta itsasontziak eraikitzeko zura lortzeko eta artoa ereiten hasi zenean. Lepatutako arbolak dira horren lekuko. Egun, pasaia hori aldatzen ari da baserriko lanak ekonomiaren oinarria izateari utzi diotelako eta, ondorioz, basoa hedatzen ari da etengabe eta horri lotutako fauna ugaritzen<.
Lur-zubi
Lur-zubia, lurreko zubia edo zubi kontinentala, biogeografian, istmoa edo lurreko eremuen arteko lotura zabala da, beste era batera bereizita. Historian zehar, lurreko animaliei eta landareei lur berriak gurutzatzea eta kolonizatzea ahalbidetu diete. Lur-zubiak itsasoaren erregresio bidez sor daitezke, non itsas maila erortzen den, sakonera txikiko sakonera duten eremuak azalduz, plataforma kontinentalaren sekzio urperatuak baino lehen; edo plaken tektonikak lur berriak sortzen dituenean; edo, batzuetan, glaziazio ondoko lehengoratzearen ondorioz itsas hondoa igotzen denean.
Hona hemen lurreko zubien adibide nabarmen batzuk:
Hidroponia
Hidroponia baratzezaintza mota bat da, hidrokultiboen azpimultzo bat, landareak lurrik gabe hazten direna, urez egindako elikagai mineralen disoluzioak erabiliz. Laborantza-landareak, gehienetan laboreak edo sendabelarrak landatzen dira horrela. Landare lurtar edo urtarrak beren sustraiekin hazi daitezke, likido elikagarriaren eraginpean, eta, gainera, sustraiak mekanikoki bermatu daitezke perlita, legarra edo beste substratu batzuk erabiliz, ingurune geldo bat ziurtatuz.
Ingurune geldoak izan arren, errizosferaren pH-a alda dezakete sustraiek, eta sustraien exudazioak, berriz, errizosferaren biologia eta metabolito sekundarioen bidezko nutrizio-soluzioaren oreka fisiologikoa. Hidroponikoki landutako landare transgenikoek proteina farmazeutikoak askatzea ahalbidetzen dute, sustraien exudazioaren zati gisa.
Sistema hidroponikoetan erabiltzen diren mantenugaiak iturri organiko edo ez-organiko askotatik etor daitezke, hala nola, arrain-gorotza, ahate-simaurra, erositako ongarri kimikoak edo nutrizio-soluzio artifizialak.
Landareak modu hidroponian hazten dira berotegi batean edo ingurune geldoetan dagoen ingurune batean, ingurumen-nekazaritzarako (IGI) egokituta. Hidroponoki landu ohi diren landareek tomateak, piperrak, luzokerrak, marrubiak, letxugak eta kanabisa izaten dira, gehienetan merkataritzarako, eta "Arabidopsis thaliana", landare-zientziaren eta genetikaren eredu-organismoa.
Hidroponiak abantaila asko ditu, batez ere nekazaritzan ur gutxiago erabiltzen delako. Laborantza intentsiboko metodoak erabiliz tomate kilo bat landatzeko 214 litro behar dira; hidroponia erabili, 70 litro; aeroponia erabiliz, soilik 20 litro behar dira.
Labore hidroponikoel biomasa eta proteina gehiago ekoizten dituzte beste hazkuntza-substratu batzuekin alderatuta. Substratu horiek ingurumen-baldintza beretan landatzen dira eta mantenugai kopuru berdinekin hornitzen dira.
Hidroponiak askoz ur eta elikagai gutxiago kontsumitzen duenez ekoizteko, eta klima-aldaketak nekazaritzako etekinak arriskuan jartzen dituenez, etorkizunean, ur gutxi duten ingurune gogorretan landatu ahal izango dituzte elikagaiak.
Hidroponia ez da Lurrean bakarrik erabiltzen, espazioko landare-ekoizpeneko esperimentuetan ere frogatu da.
Kimika atmosferiko
Kimika atmosferikoa kimika-zientzien adar bat da, eta Lurraren eta beste planeta batzuen atmosferan gertatzen diren prozesu kimikoak aztertzen ditu. Diziplina anitzeko ikerketa-eremua da, eta ingurumen-kimikarekin, fisikarekin, meteorologiarekin, eredu informatikoekin, ozeanografiarekin, geologiarekin, bulkanologiarekin eta beste diziplina batzuekin lotuta dago. Eremu horretako ikerketa oso lotuta dago beste azterketa-eremu batzuekin, hala nola klimatologiarekin.
Atmosferaren kimikak aztertzen dituen gai batzuk euri azidoa, smog fotokimikoa eta berotze globala dira. Kimika atmosferikoa arazo horien kausak ulertzen saiatzen da, eta, arazo horien ulermen teorikoa lortu ondoren, froga daitezkeen konponbide posibleak aurkitzen eta gobernu-politiketako aldaketen ondorioak ebaluatzen ditu.
1,2-dikloroetano
1,2-dikloroetanoa edo etilen dikloruroa konposatu organikoa da CHClCHCl formula duena organokloratuen familiakoa. Likido kolorge, toxikoa eta sukoia da kloroformoaren antzeko usaina duena. Binil kloruroa sintetizatzeko lehengai gisa baliatzen da, hots, poli(binil kloruro) (PVC) plastikoa lortzeko baliatzen den monomeroa prestatzeko.
Bi molde nagusi daude etilen dikloruroa sintetizatzeko. Etilenoa kloroz tratatuz burdina(III) kloruroa katalizatzaile moduan usatuz,
<chem>CH2=CH2 (g) + Cl2(g) -> CH2ClCH2Cl (l)</chem>
edo, etilenoaren oxiklorazioaz kobre(II) kloruroa katalizatzailea delarik.
<chem>H2C=CH2 + 2 HCl + 1/2 O2 -> ClCH2CH2Cl + H2O</chem>
1,2-dikloroetanoaren mundu-produkzioaren % 95aren bueltan binil kloruroa ekoizteko baliatzen da, gero PVC produzitzeko monomero gisa usatuko dena.
Etilen dikloruroa garai batean koipea edo pinturak kentzeko erabii izan da, baina bere toxikotasuna medio egun debekatuta dago. Bestetik, hainbat sintesi organikotan erreaktibo gisa baliatzen da, etilendiaminaren produkzioan adibidez.
1,2-dikloroetanoa oso sukoia da eta gainera azido klorhidrikoa libratzen du erretzea, korrosiboa dena,
Gainera toxikoa da irentsita, inhalazioz edo azalean zehar hartuta. Inhalazioz oso erraz har daiteke lurrin-presio handia baitauka. Kartzinogenotzat jotzen da.
Rotterdamgo Konbentzioko zerrenda agertzen den konposatu kimiko toxikoetako bat da.
Zohikaztegi altxatu
Zohikaztegi altxatuak (zingira onbrotrofiko ere deitzen zaie) habitat azidoak eta hezeak dira, gatz mineral gutxi dute eta muturreko egoerei aurre egin diezaieketen flora eta fauna dute. Zohikaztegi altxatuek, zingirek ez bezala, prezipitazioak (onbrotrofia) eta airetik sartutako gatz mineralak besterik ez dituzte elikagai gisa. Beraz, zohikaztegi berezia dira, hidrologikoki, ekologikoki eta garapenaren historiari dagokionez, non zohikaztegien hazkundeak eginkizun erabakigarria baitu mendeetan edo milurtekoetan. Askoz meheagoak diren eta klima-zona hezeago eta lainotsuagoetan dauden manta-zingiren izaera ere desberdina dute.
Zohikaztegi altxatuak oso mehatxatuta daude zohikatz-mozketagatik eta inguruko lurren gatz mineralen kutsaduragatik (nekazaritzagatik eta industriagatik). Goialdeko zohikaztegien azken eskualde handiak Siberiako mendebaldean eta Kanadan daude.
Urpekaritza jantzi
Urpekaritza jantzia urpekariek urpean arnasa hartzeko, urpekaritza egiten duten bitartean, erabiltzen duten gailua da. Autonomoa deritzo urpekaria urpean dagoen bitartean gainazaleko edozein mendekotasunetik askatzen duen gas transpiragarrien erreserba bat duelako. Beraz, eskafandra autonomoa oso argi bereizten da eskafandra tradizionalarengandik. Metal astuneko kasko batez hornituta, berunezko zolekin eta gainazaletik datorren aire-mahukaz era hornituta dago; eskafandra tradizionalez hornitutako urpekaria itsasoaren hondoan (edo beste edozein ur-masatan) baino ezin da ibili; beraz, haren mugimenduak zein desplazamenduen irismena oso mugatuta dago. Bestalde, arnasa hartzeko eskafandra autonomo batez hornituta eta oinetan aurrera egiteko hegatsekin, urpekari modernoa horizontalki edo edozein norabidetan mugi daiteke (betiere igoera-abiadura errespetatuz, hau da, 18 metro minutuko Urpeko Jardueren Munduko Konfederazioak (CMAS) gomendatzen duen moduan) bere tangetan daraman gasen nahasketak ahalbidetzen duen sakoneraraino (adibidez, botilak airez kargatuta badaude, kontuan izan behar da daukan oxigenoa toxikoa dela 65 metroko sakoneratik, eta oxigeno purua arnastuko balu bere toxikotasuna 6 metroko sakoneratik aurrera gertatuko litzateke). Kirol Urpekaritza Eskolarik edo Federaziorik ez du baimentzen 60 metroko sakoneratik gora airearekin praktikatzea.
Eskafandraren funtsezko osagaia erregulatzailea da urpekariak daraman erreserbatik arnas-gasa depresioa kentzen duen mekanismoa, bere inspirazio bakoitzean giro-presioan automatikoki ematen duena, edozein sakoneran dagoela ere. Erregulagailuak guztiz alferrikakoa da, eta ez du, berez, eskafandra autonomoa osatzen urpekaria urpeko bizirik irautea ahalbidetzen duen gas transpiragarrien erreserba batera lotzen ez bada. Gas-erreserba hori gas-tanga batek edo gehiagok osatzen dute normalean, baina, urpekaritza arloan, ez zaie "tanga" esaten, "botila" baizik. Eskafandra autonomoa, beraz, urpeko arnas aparatua da, gas transpiragarriko erreserba batera akoplatutako erregulatzaile batez osatutakoa, baina urpekariek ez dute, normalean, «eskafandra autonomoa» terminoa erabiltzen; ekipo multzoari «ekipamendua» deitzera mugatzen dira, murgiltzeko aukera ematen dien elementu horietako bakoitzari dagokion izena emanez ("erregulatzailea" eta "botila").
Urpeko arnasa hartzeko, ezinbestekoa da eskafandra autonomoa, baina urpekaritza praktikak beste elementu garrantzitsu batzuk ere erabiltzea eskatzen du, hala nola maskara, hegatsak, botinak, trajea, txaleko egonkortzaile edo "jaka" eta pisu-gerrikoa. Bere ekipamenduko elementu horiekin guztiekin batera, urpekari bakoitzak bere deskonpresio-etapa bakoitzaren iraupena kalkulatzeko tresnak ere eman behar ditu, deskonpresioa beharrezkoa izanez gero ( deskonpresio sindromea saihesteko). Gaur egun, urpekaritza-ordenagailuak erabiltzen dira, urpekariek eskumuturreko erloju baten antzera eramaten dituztenak, nahiz eta etapak deskonpresio tresna tradizionalen laguntzaz ere kalkula daitezkeen: taulak, sakonera-neurgailua eta kronometroa.
Zoketa
Zoketa, kaixuleta edo kaxoleta, nekazaritzako zurezko lan tresna bat da, segalariek eskua babesteko erabilia igitaiarekin garia eta beste zereal batzuk mozteko orduan. Hala nola eskalapoia, baina eskuetarako, nolabait deskribatzekotan.
Bulgarian "palamarka" izeneko aldaera bat erabili izan da, atzamarrak egokitzeko zuloak eta mutur kurbatu luzea duena.
Sofía Heinonen
Sofía Heinonen (Buenos Aires, 1969) argentinar biologoa eta aktibista kontserbazionista da, eta ezaguna da Iberáko hezeguneak suteen ondoren berreskuratzen egindako lanagatik.
Buenos Airesen jaio zen, eta oihanera joan zen bizitzera; zehazki, Misionesko oihanera, eta, ondoren, Corrientesera. 1990eko hamarkadaz geroztik han bizi da, bere seme-alabekin batera. Rewilding Argentina Fundazioaren bidez, non 170 laguneko taldea zuzentzen baitu, hainbat ekosistema leheneratzen parte hartu du, basoberritzearen eta espezie autoktonoak birsartzearen bidez, biodibertsitatea bultzatzeko. 2005. urteaz geroztik, Iberáko hezeguneak berreskuratzera bideratu da erakundea, eta, desagertu ondoren, jaguarra berriro sartzea lortu dute. Erakundeak eremuak erosten ditu emaileen laguntzarekin, ekosistemak leheneratzen ditu eta estatuan ematen ditu, parke natural gisa funtziona dezaten. 2022an, Heinonenek erakundearen funtzionamendua azaldu zuen "Nature" aldizkarian. Heinonen 2022ko BBCren 100 emakume inspiratzaileetako bat da, 30 urtez baino gehiagoz eremu babestuak sortzen laguntzen egindako lanagatik.
Elorrietako punpatze etxea eta Getxoko malakateak
Elorrietako punpatze etxea eta Getxoko malakateak Bilbo eta Getxo artean eraikitako estolderia azpiegitura da, XX. mendearen hasieran funtzionamenduan egon zena. Euskal Herriaren industrializazioarekin batera Bilbok izan zuen hazkuntza dela eta sortutako estolderia modernoaren adibidea da, hiriak bizi zuen kolera epidemiaren ostean eraikia. 2022tik Eusko Jaurlaritzak eraikitako ondare aitorpena eskaini zion. Eraikinaren babesak bi eremu ditu: alde batetik Elorrietan dagoen punpatze etxea eta bere inguruko eraikinak; bestetik, Getxon estolderiaren aireztapena errazteko eraikitako "malakate"ak. 
Bilboko hedapen demografiko azkarrak, bereziki XIX. mendearen amaieran industrializazioak eta meatzaritzak sortua, arazo larriak ekarri zituen estolderian. Bilbon Ibaizabalera isurtzen ziren hondakin-urak, osasun publikoaren gainbehera handiarekin.
1880ko hamarkadatik aurrera hainbat proiektu garatu ziren egoera konpontzeko. Ernesto Hoffmeyer ingeniariak Ollarganen zegoen San Cristobal uhartean ura jaso eta biltegi batera bidaltzeko sistema garatu zuen. Londresko 1854ko koleraldiaren ostean, John Snowek aurkitu zuen estolderiako ura eta edateko ura nahastea zela koleraren jatorria. 1885ean kolera izurritea izan zen Espainian, nahiz eta Bilbon ez dirudien eragin handirik izan zuenik. Hala ere, 1891n lehiaketa publikoa egin zen ur zikinak itsasadarretik kendu eta, zuzenean, Kantauri itsasoan isurtzeko. Lehiaketa horren proiektu irabazlea Recaredo de Uhagón bide-ingeniariak aurkeztutakoa izan zen, «"Mens sana in corpore sano"» lelopean. Obren ardatza 1895ean hasi eta 1903an amaitu zen, zortzi urte geroago, eta udalerriari 5.453.711 pezeta ordaindu zitzaizkion, zifra altua garai horretarako.
Egindako proiektuan, putzu beltzak erabat ezabatu ziren eta dagoen saneamendu-sarea euri-urak husteko soilik kontserbatu zen, eta horiek zuzenean itsasadarrera isuriko ziren. Horrela, eraikitako sare berriak ur zikinak soilik bilduko lituzke, eta beharrezko sekzioak murriztu egingo lirateke. Hiru kolektore egin ziren, bi ibaiertzean, eta bat eskuinaldean. San Frantziskotik eta Atxuritik abiatuta, Mesedeetatik eta Deustutik itsasadarra gurutzatzen zuten sifoi batekin eta San Inazioko Elorrietara eramaten ziren. Elorrietan 12.000 m zituen biltegi batean gordetzen ziren. Bertatik Getxoko Galea lurmuturreraino eramaten ziren. Udalerri honetan, eraikuntzaren azken zatian, aireztapen sistema bat eraiki zen, hoditeria errebisatu behar izatekotan jaitsi ahal izateko. Eraikuntza horiei "malakate" deritze, eta gaur egun bost kontserbatzen dira.
<mapframe width="full" height="600">
</mapframe>
Urek 0,60 m-ko diametroa eta 10.000 m-ko luzera duen hormigoi armatuzko hodi baten bidez egiten zuen bidaia. Hodiak itsasadarraren eskuinaldea zeharkatzen zuen, trenbidearen trazadurarekiko paraleloan, eta azken zatian Gobelaren arroari jarraitzen zion. Hodi bisitagarri horrek 2.759 metro zituen, "Tunel Boka" deitzen den itsas-mailako zulo bateraino.
Alga loraldi
Alga loraldia ur gezako edo itsasoko ur-sistemetako algen populazioaren hazkundea edo metaketa azkarra da. Sarritan uraren kolore aldaketarengatik antzeman daiteke, algen pigmentuek eragiten dutena. Alga terminoak uretako izaki fotosintetiko mota asko biltzen ditu, bai zelula anitzeko organismo makroskopikoak, algak bezalakoak, bai zelulabakarrak bezalako organismo mikroskopikoak, zianobakterioak bezalakoak. Algen loraketak alga mikroskopikoen hazkuntza azkarrari egiten dio erreferentzia normalean, ez alga makroskopikoak.
Neonothopanus nambi
Neonothopanus nambi Marasmiaceae familiako onddo pozoitsu eta biolumineszente bat da. Espezie honen biolumineszentziaren azpian dauden mekanismo genetikoak eta molekularrak 2019an argitaratu ziren, onddo baterako argitu zen lehena. 2020an, onddo honen geneak erabili ziren tabako landare bioluminiszenteak sortzeko.
Malaysia, Kaledonia Berria, Australia, Zeelanda Berria, Papua Ginea Berria, Vietnam, Txina, Sri Lanka, Madagaskar, Brasil, Guyana Frantsesa, Kolonbia.
Azido kafeiko
Azido kafeikoa azido hidroxizinamiko gisa sailkatzen den konposatu organiko bat da. Solido hori honek talde funtzional fenolikoak eta akrilikoak ditu. Landare guztietan aurkitzen da, biomasaren forma nagusietako bat den ligninaren biosintesian tarteko funtsezkoa delako.
Pestalotiopsis microspora
Pestalotiopsis mikrospora onddo endofitoa da, baldintza aerobiko eta anaerobikoetan poliuretanoa digeritzeko gai dena. Jatorriz, Argentinako huntz arruntetik ("Hedera helix") eroritako hostoetan identifikatu zen, Japoniako zuhaixken Hidcoten ("Hypericum patulum") hosto-orbana ere eragiten duena.
Hipermetatzaileak
Hipermetatzaileak metal astun kantitate handietan bizitzeko gai diren organismo extremofiloak dira. Kantitate oso toxikoak dira, ahaidetasuna duten organismoek jasan ezin dezaketenak. Alga, landare zein onddo hipermetatzaileak daude. Izaki hauek bioerremediazioan erabil daitezke, gune kutsatuetatik (adibidez, meatzaritza guneak) metalak ateratzeko gaitasuna baitute. 
Baliabide berriztaezin
Baliabide berriztaezina edo baliabide finitua baliabide naturala mota bat da, ezin dena erraz ordezkatu modu natural batean, kontsumoaren abiadura bezain azkar. Adibidez, karbonoz egindako erregai fosilak baliabide berriztaezinak dira. Jatorrizko materia organikoa, beroaren eta presioaren laguntzaz, petrolioa edo gas naturala bezalako erregai bihurtzen da, baina ustiapen abiadura sorrera erritmo hori baino askoz azkarragoa da. Lurreko mineralak eta mineral metalikoak, erregai fosilak (ikatza, petrolioa, gas naturala) eta lurpeko ura baliabide ez-berriztagarritzat hartzen dira zenbait akuiferotan, nahiz eta elementu indibidualak beti kontserbatzen diren (erreakzio nuklearretan izan ezik).
Aitzitik, zura (modu iraunkorrean biltzen denean) eta haizea (energia bihurtzeko sistemak elikatzeko erabiltzen dena) bezalako baliabideak baliabide berriztagarritzat hartzen dira, hein handi batean, haien hornikuntza lokalizatua gizakientzat esanguratsuak diren denbora-esparruetan ere gerta daitekeelako.
Thlaspi caerulescens
Thlaspi caerulescens Brassicaceae familiakoa da. Ipar Amerikako mendebaldeko endemikoa da: Texas, Colorado, Wyoming eta Montanan. 
Landare belarkara txiki bat da, eta erroseta basal bat du. Erroseta horretatik zurtoin labur bat edo batzuk hazten dira, adarrik gabe, eta lore zuri txiki asko osatzen dute.
Lucía Abello Abello
Lucía Abello Abello (XX. mendea) Txileko bibliotekari eta botanikaria da. Bere eskualdean eta herrialdean bertako flora aztertu, ikertu, dokumentatu eta zabaltzeaz arduratu da, bai eta haren erabilera tradizionalak ere, argazkien eta argitalpen bibliografikoen bidez. Halaber, irakurzaletasuna sustatu du liburutegi publikotik publikotik, ingurumena errespetatuz.
Bai Doñihuen Udal Liburutegi Publikoko zuzendari bezala, bai Los Ríosen (Txile), non 2020ko urtarrilaz geroztik eskualdeko koordinatzaile gisa lan egiten baitu, garapen-mota berezi bat sortu da liburutegi-sistemaren irakurleen eta erabiltzaileen informazio-gaitasunetan, batez ere Nazio Batuen 2030Agendak ezarritako bultzadagatik, non Garapen Iraunkorreko zenbait helburuk babesa ukitzen baitute. Abellok garatutako biblioteologia mota hori berezia da Latinoamerikan, eta garrantzitsua da biodibertsitatea ezagutu eta baloratzeko, irakurketarekin, zientziarekin eta klima-aldaketaren ondorioekin gurutzatuz.
Liburuzain eta Informazioaren Teknologian lizentziatu gisa duen prestakuntzari esker, Interneten eta sare sozialen erabilera konbinatu ahal izan du bere aurkikuntzak Flickr bezalako espazioetan zabaltzeko. Kultur proiektuen kudeaketan eta irakurketaren sustapenean duen prestakuntzak eragina du Irakurketetarako Lorategia proiektuaren gisako proiektuetan.
Gainera, San Vicente Nekazaritza Eskolako liburutegiko liburuzaina izan zen, O’Higgins eskualdean.
Frantziar arrosa
Frantziar arrosa ("Rosa gallica") arrosa espezie bat da, jatorria Europa erdialde eta hegoaldean, eta Asia mendebaldean (Turkiatik Kaukasora) duena. Espezie honen barietate bat, "officinalis" delakoa, Provinseko arrosa deitzen da eta Erdi Aroan oso ezaguna izan zen.
Hosto erorkorreko zuhaixka bat da, 2 m garaira irits daitekeena. Zurtoinek arantzak eta iletxoak dituzte. Hostoek 3-7 geruza berde urdinxka dituzte. Loreak taldeka daude bilduta, 1-4 bitartean. Lore sinpleak dira, eta korolak arrosa koloreko bost petalo usaintsu ditu.
Fruituek, oboide-forma globulosokoak, 10-13 mm-ko diametroa dute, eta heltzen direnean, laranja-marroi kolorekoak dira.
Espezie hau oso lur drainatuetan landatzen da, eguzkitan edo erdi itzaletan eta -25ºC jasan dezake. Landatzen den arrosa-espezie zaharrenetako bat da; antzinako grekoek eta erromatarrek ezagutzen zituzten, eta Erdi Aroko lorategietan ohikoak ziren. XIX. mendean, hazitako arrosa-espezie garrantzitsuenetako bat zen, eta Europako larrosa-labore moderno gehienek, gutxienez, "Rosa gallica" espeziearen ekarpen txiki bat dute beren geneetan.
"Gallica" hibrido eta kultibarren arrosa-taldeak espeziearen ezaugarri begetatiboak partekatzen ditu, sastraka txiki babesleak eratuz. Loreak sinpleak izan daitezke, baina ohikoagoak dira bikoitzak edo erdi-bikoitzak. Loreen kolorea zuria (ezohikoa), arrosa eta purpura iluna izan daiteke. "Gallica" taldeko arrosa guztiek loraldi paregabea dute. Landatzeko errazak dira.
Shewanella oneidensis
Shewanella oneidensis bakterio nabarmena da ioi metalikoak erreduzitzeko eta oxigenoa duten edo ez duten inguruneetan bizitzeko duen gaitasunagatik. Proteobakterio hau 1988an isolatu zen lehen aldiz Oneida lakuan (NY), eta hortik datorkio izena. 
Esperimentuek iradokitzen dute merkurio ionikoa merkurio elementalera erreduzitu dezakeela, eta zilar ionikoa oinarrizko zilarrera. Bakterio horientzako arnasketa zelularra ez da metal astunetara mugatzen; bakterioek sulfatoei, nitratoei eta kromatoei ere eraso diezaiekete anaerobikoki ereintzen direnean.
Ur-zutabe
Ur-zutabea termino kontzeptual bat da gainazaletik hondoko sedimentuetaraino doan gunea definitzen duena. Ozeanografian uraren ezaugarri fisikoak (tenperatura, gazitasuna, argia) eta kimikoak (pH-a, oxigeno disolbatua, gatz nutritiboak) hainbat sakoneratan deskribatzeko erabiltzen den kontzeptua da.
Hondakinen merkataritza global
Hondakinen merkataritza globala nazioarteko merkataritza mota bat da, herrialdeek sortzen dituzten hondakinak sal-erosten dituena, ondoren tratatu, bota edo birziklatzeko. Garapen-bidean dauden herrialdeek hondakin toxikoak edo arriskutsuak inportatzen dituzte herrialde garatuetatik.
Munduko Bankuaren "What a Waste: A Global Review of Solid Waste Management" txostenak herrialde jakin batean sortutako hondakin solidoen kopurua deskribatzen du. Zehazki, hondakin solido gehien sortzen duten herrialdeak ekonomikoki garatuagoak daude eta industrializatuagoak. Txostenak azaltzen duenez, "Oro har, zenbat eta handiagoa izan garapen ekonomikoa eta urbanizazio-tasa, orduan eta handiagoa da sortutako hondakin solidoen kopurua". Beraz, Ipar Globaleko herrialdeek, ekonomikoki garatuagoak eta urbanizatuagoak, Hego Globaleko herrialdeek baino hondakin solido gehiago sortzen dute.
Gaur egungo nazioarteko hondakin-fluxu komertzialek Ipar Globalean sortzen diren eta Hegoalde Globalean esportatzen eta ezabatzen diren hondakinen ereduari jarraitzen diote. Faktore askok eragiten dute zer herrialdetan sortzen dituzten hondakinak eta zer neurritan, kokapen geografikoa, industrializazio-maila eta munduko ekonomiaren integrazio-maila barne.
Hainbat ikerlarik hondakinen merkataritzaren hazkunde handia eta hondakinen merkataritzaren eragin negatiboak politika ekonomiko neoliberalaren nagusitasunarekin lotu dituzte. 1980ko hamarkadan politika ekonomiko neoliberalerako trantsizio ekonomiko handiarekin, "merkatu libreko" politikaranzko aldaketak hondakinen mundu-merkataritzaren hazkunde handia erraztu du. Henry Giroux McMaster Unibertsitateko Kultura Ikasketen lehendakariak politika ekonomiko neoliberalaren definizioa eman du:
Politika pribatizatzaile horren aurrean, neoliberalismoa merkataritza libreko akordioak zabaltzean eta nazioarteko merkatu komertzialetara irekitako mugak ezartzean oinarritzen da. Merkataritzaren liberalizazioa, merkataritza erabat desaraututa dagoen politika ekonomiko neoliberala, nazioarteko merkataritzari muga-zergak, kuotak edo bestelako murrizketak utzi gabe, garapen-bidean dauden herrialdeetako ekonomiak bultzatzeko eta munduko ekonomian txertatzeko diseinatuta dago. Kritikarien esanetan, merkatu libreko merkataritzaren liberalizazioa edozein herrialdek arrakasta ekonomikoa lortzeko aukera izan zezan sortu zen arren, politika horien ondorioak suntsitzaileak izan dira Hego Globaleko herrialdeentzat, batez ere beren ekonomiak Ipar Globalerako zortasunean geldituz. Nazioarteko Diru Funtsa bezalako aldekoek ere, “integrazioaren aurrerapena ez da berdina izan azken hamarkadetan” diote.
Bioerremediazio
Bioerremediazioa, organismoek ingurune kutsatuak berreskuratzeko erabiltzen duten edozein prozesu bioteknologiko da, lehorreko zein uretako ingurunean. Erabiltzen diren eragileak landareak, onddoak, bakterioak, algak eta entzimak dira. Garbitu daitezkeen kutsatzaile nagusiak hidrokarburoak, pestizidak eta beste konposatu organiko batzuk dira. Metal astunak ere izan daitezke, degradatu ez arren, ibilgetuak izan daitezkeenak.
Bioerremediazioak funtziona dezan, lurzoruaren edo uraren, kutsatzaileen eta organismoen ezaugarri biologiko, fisiologiko, morfologiko, ekologiko eta kimikoak ezagutu behar dira. Karakterizazioa behar bezala egiten ez bada, arazo handiagoak eragin daitezke, hala nola, organismoek toxiko zailagoak bihur ditzakete kutsatzaileak, edo mikroorganismoen kopurua deskontrola liteke.
Landareen erabileran oinarritzen den teknika da, airean, lurrean, uretan edo sedimentuetan dauden kutsatzaileak xurgatzeko, metabolizatzeko, metatzeko, lurruntzeko edo egonkortzeko. Erabilgarria da azaleko edo lurpeko uretatik metal astunak kentzeko, baita substantzia erradiaktiboak ezabatzeko. Aplikatutako organismo guztien beharrezko baldintzak mantentzea beharrezkoa da. Honetarako hainbat mekanismo daude: 
Landareek medio hidrikoan kokatzen diren kutsatzaileak desagerrarazten dituzte sustraien bidez. Sustraiek metal astunak xurgatu eta metatzen dituzte. Landare akuatikoak erabili daitezke, hala nola, "Azolla caroliniana" (Cr) eta "Lemna gibba" (Hg).
Kutsatzaileen mugikortasuna murrizten eta hauen lurpeko uretarainoko migrazioa saihesten du, sustraien xurgapenaren edo metaketaren bidez. Ebapotranspirazio altua duten landareak erabiltzen dituzte. Metodo eraginkorra kutsatzaileak lurrazaleko edo lurpeko uretan barreiatzen saihesteko.
Landareen sustraien bidezko metal astunen xurgapenari dagokio, hauek ondoren, zurtoinean eta hostoetan metatuz. Teknika honetarako erabiltzen diren landareak hipermetatzaileak dira, hala nola "Thlaspi caerulescens" (Cd) eta "Sedum alfredii" (Zn, Cd) dira.
Errizosfera dagoen eremuan ematen den prozesua, non landareen sustraiek errizosferan dauden mikroorganismoak, kutsatzaileak degradatzea eragiten dute. Landare hipermetatzaile guztietan topatu da.
Landareek ura xurgatzen dute kutsatzaile organiko eta inorganikoekin batera, hauek hostoetara iristen dira eta lurruntzen dira atmosferara askatuz. "Salicornia bigelovii", "Brassica juncea", "Astragalus bisulcatus" y "Chara canescens" selenioaren (Se) erremediaziorako. "Arabidopsis thaliana" merkurioaren (Hg) erremediaziorako.
Landareek entzima batzuk (oxigenasa, dehalogenasa) ekoizten dituzte, xurgatutako substantzien degradazioa katalizatzen dutenak, substantzia hauen toxikotasuna murrizten edo desagerrarazten dute eta kutsatzaileak metabolizatzen dituzte ehun begetaletan CO eta HO arte.
Fitorremediazioa eraginkorragoa da manipulazio genetikoa erabiliz, landare hauen erremediazio gaitasuna hobetzen dutena. Degradazio gaitasun eta metal astunen metaketa gaitasun handiagoa duten landareak diseinatu dira.
Legamietan eta bakterioetan agertzen diren metaloteina (MT) sintetizatzen duten geneak erabili ziren, metalen translokazioa hobetzen dutenak. Adibidez, MT geneen gainespresioak tabakoaren landarean kadmioarekiko (Cd) tolerantzia handitzen du. Bestalde, azaloreko CUPI genearen gainespresioak kadmioaren (Cd) metaketa 16 aldiz handiagoa izatea eragiten du genetikoki moldatutako landarean baino.
Landare transgenikoen adibiderik adierazgarriena merkurioaren ezabapenari aplikaturiko fitoerremediazioa da. Merkurioa industriako jardueren ondorioz ur bidez sartzen da gorputzean. Merkurioa giro-tenperaturan likidoa denez, erraz lurruntzen da; hala ere, erreaktibotasun handia duenez, Hg katio moduan erabiltzen da bereziki. Jatorri bakterianoa duen MerA erreduktasa erabili zen merkurio-ioia merkurio bihurtzea katalizatzen duena, elektroi-emaile moduan NADPH erabiltzen duena. Prozesua landareetan txertatzeko merApe9 genea sintetizatu zen eta "Arabidopsis thaliana" landarean txertatu zen "Agrobacterium tumefaciens"-en bitarteko transformazio bidez. Ondorengo ikerketetan behatu zen landareak erresistentzia handiagoa erakusten zuela HgCl-rekin kutsatutako ingurunearekiko.
Mikoerremediazioa ingurumeneko hondakinak ezabatzeko onddoak eta beraien gorputz begetatiboa erabiltzean datza. Onddo batzuk hipermetatzaileak dira, haien esporokarpoan metal astunak xurgatzeko eta metatzeko gaitasuna dute. Naturan, onddoak eta haien mizelioak dira basoak gizakien interakziorik gabe etengabe birsortzeko arrazoia. Landareek onddoekin duten harreman sinbiotikoak aukera ematen die aurrera egiteko eta lehengoratzen jarraitzeko, baita ekosistema naturala masiboki suntsitu denean ere. Onddoek landare organikoak eta zurezko materiala deskonposatzean funtzionatzen dute, nahiz eta orain, askoz gehiago deskonposatzeko gaitasuna dutela ikertzen ari diren. 
Deskonposizio naturalaren prozesuak erreakzio entzimatikoen bidez funtzionatzen du. Entzima horiek onddoei dakizkien azpiproduktuak dira, eta ondorio izugarriak dituzte atzean utzitako kutsadura garbitzeko. Mizelioa zabaldu ahala, kutsadura deskonposa dezaketen entzima horiek jariatu egiten ditu.
Onddo lignikola batzuk, hala nola, "Pleurotus ostreatus" eta "Polyporus craterellus", gai dira substratuko kadmioaren (Cd) %95 erauzteko. 
Bioerremediazio mikrobianoak mikroorganismoak edo haien entzimak erabiltzen ditu lurzoruan edo beste ingurune batzuetan kutsatzaileak desintoxikatzeko, eta kutsatzaileak ingurumen-arrisku txikiagoko formetara aldatzeko. Bioerremediazioan gehien erabiltzen diren mikroorganismoak bakterioak dira, baina onddoak, algak, zianobakterioak, arkeoak eta aktinomizetoak ere erabili ohi dira. Arkeoak batez ere muturreko tenperaturatan edo ingurune azidofilo edo halofiloetan erabiliak dira.
Mikoerremediazioa eta biorremediazio bakterianoa desberdintzen dituen ezaugarri nagusia erabiltzen diren onddoen tamaina da. Mikoerremediazioan gehienetan makromizetoak erabiltzen diren bitartean, bioerremediazio bakterianoan legamiak dira erabilienak, mikroorganismotzat hartzen direnak. Berdin gertatzen da algekin, fitoerremediazioan makroalgak erabiltzen diren bitartean, bioerremediazio mikrobianoa mikroalgaz baliatzen da.
"Pseudomonas" bakterioa bioerremediazio mikrobianoaren adibide dugu. Eraginkortasun handia du hidrokarburoen degradazioan. Hala ere, badaude bakterio gehiago prozesu hori burutu dezaketenak, adibidez, "Sphingomonas wittichii RW1". Azken hori gai da anaerobiosian 2,7-diklorobentzenoa degradatzeko, 4-klorokatenola eta 1,2,3,4-tetraklorodibentzenoa sortuz. Bestalde, legamiak gai dira HAP (hidrokarburo aromatiko poliziklikoak) eraldatzeko. Hala ere, jadanik ez dira ezagutzen kutsatzaile horien metabolismo-prozesuak, baina genomika funtzionala eta teknologia molekularrari esker prozesu hauek hasi dira ulertzen bioerremediazioa aberasteko. 
Osagai toxikoak degradatzeaz eta ingurune toxikoak konpontzeaz arduratzen diren entzimak soilik erabiltzeari dagokion bioerremediazio mota bat da.
Entzima hauen adibide bat peroxidasaren erabilera izango litzateke, hondakin-uretan dauden fenolak degradatzeko erabiltzen den entzima. Fenolak konposatu organiko aromatikoak dira, eta kokantzerigenoak izan daitezke, hau da, minbizia sortzea bultza dezakete beste konposatu kantzerigeno batekin konbinatzen direnean.
Bioestimulazio edo biodegradazio aerobiko estimulatua kutsatzaileen biodegradazioa mugatzen duten faktoreak ezabatzeko praktika da, normalean elikagaiak (nitrogenoa eta fosforoa) eta oxigenoa sartuz eremu asean eta lurpeko uretan, biodegradazioa egiteko gai diren mikroorganismo autoktonoen kopurua eta jarduera handitzeko.
Askoren ustez, oxigenoa da hidrokarburoak degradatzen dituzten bakterioen hazkundea mugatzen duen faktore nagusia. Oxigeno disolbatuaren iturri naturalak azkar agortzen dira lurrazpian petrolio-hidrokarburoak askatzen direnean. Beraz, tratamendurik gabeko eta oxigeno kontzentrazio baxuko akuiferoetako petrolio-hidrokarburoen indargabetze naturala motela da. Lurrazpiari oxigenoa ematean, prozesu biologikoak estimatu egiten dira, eta biodegradazio aerobikoaren tasak tasa naturalekin alderatuta 10-100 aldiz bizkortu daitezke.
Bioestimulazio-prozesua kutsadura maila baxuetatik ertainetara tratatzeko erabili ohi da. Biodegradazio aerobikoarekin gehien tratatzen diren konposatuak petrolio-hidrokarburoen osagaiak dira.
Bioigoera bioerremediazio-teknologia bat da, hidrokarburoekin talka egiten duten tokiak tratatzeko, mikroorganismo exogenoak gehituta mikrobioa handitzen den lekuetan, edo konposatu kutsatzaileak degradatzeko ahalmena duten mikroorganismo natiboak ugaritzearen ondorioz. 
Paraoxoi
Paraoxoia konposatu organikoa da paratioiaren metabolito gisa sortzen dena. Paraoxoiak azetilkolinesterasa entzima inhibitzen du, nerbio-sistemari eraginez. Ondorioz, buruko minak, konbultsioak, ikusmen-galerak, botagura, sabeleko minak, beherako larriak, dispneak, konorte-galera, birika-edemak eta arnasketa etetea gerta daitezke.
Paraoxoia glaukoma tratatzeko usatu izan da.
Paratoiaren sufre-atomoa oxigenoz ordezkatuz eratzen da paraoxoia.
Lepiota castanea
Lepiota castanea "Agaricaceae" familiako onddo espezie bat da. Sindrome parafaloidianoa eragiten du. Amanitina pozoia du.
Kapela: 2 eta 4 cm bitarteko diametrokoa. Hasieran kanpai itxurakoa gero zabaldu egiten da, lau samar geratu arte, titi zabal batekin. Gaztaina koloreko azala du, laster hondo okre-arrosa koloreko ezkata arrexka kolorekoetan banatzen da.
Orriak: Estu, meheak, libreak, zuriak, ukitzean arre-gorrixkaz zikintzen dira.
Orri libreak: Oinera hurbiltzen diren orriak, baina ukitzen ez diotenak.
Hanka: Zilindrikoa, berdina, zuzena edo kurbatua. Eraztunetik gora, laua da eta zuria edo zuri-arrosa kolorekoa; azpitik, kapelaren kolore antzekoa du. Eraztun iheskorra du eta ez da mintzezkoa.
Haragia: Mehea, hauskorra, zurixka.
Etimologia: "Lepiota" hitza grezierazko "lepis" "lepidos" hitzetatik dator eta "oús" eta "otós ear" hitzetatik, kapela esan nahi duena. Ezkatadun kapela duen onddoa. "Castanea" epitetoa, kapelaren gaztaina koloreagatik du.
Toxikoa. Batzuek hilgarritzat jotzen dute, "Lepiota helveola" eta beste "Lepiota" txiki batzuen antzeko toxikotasuna duela uste dute.
Ez da erraza beste "Lepiota" txiki batzuekin nahastea. Kapela eta oina oso bereizgarriak dira.
Udazkenean, koniferoen basoetan; baina hostozabalen basoetan ere aurki daiteke. Ohikoa da Iberiar Penintsulan.
Ipar Amerika, Europa, Errusia, japonia, Australia, Argentina.
Porpita porpita
Porpita porpita edo botoi urdina knidarioen filumeko eta Hydrozooen klaseko polipo txikien kolonia bat da. Ur tropikal eta azpitropikaletan aurkitzen da, Ozeano Bare, Atlantiko eta Indikoan, bai eta Mediterraneo itsasoan eta Arabiako itsasoan ere.
Lineok deskribatu zuen 1758. urtean eta "Medusa porpita" izena jarri zion.
Karabela portugesaren antzera antolaturik dago. Marmoka baten itxura badu ere polipo hidrozoo txikien kolonia bat da. 
30 mm-tako diametroa hartzera irits daiteke. Bi atal berezten zaizkio; flotatzen duen atala eta hidroideen kolonia bera. Flotagailua gogorra da, zirkularra eta zapala eta kolore urdin, berde edo marroia du. Egitura honi esker bertikalean mugitu daiteke kolonia osoa. Flotagailuaren azpian irekidura bat du harrapakina barneratzeko eta hondakinak kanporatzeko. Ahoaren inguruan gonozoidee eta daktilozoideen eraztun bat aurkitzen da.
Hidroideen kolonia urdin-berdea da, batzutan horia ere izan daiteke, eta marmoken garroen antza duten luzakinez osaturik dago. Luzakin hauek daktilozoideen eraztunetik ateratzen dira eta adarkatuak dira. Punta bakoitzean nematozisto erresumingarriak daude.
Itsasoaren azaletik gertu bizi da eta haizeak eta itsao-korronteek eramaten dute jitoan. Votoi urdinak krustazeaok eta arrain txikiak harrapatzen ditu, bai eta kopepodoak eta krustazeoen larbak ere.
Botoi urdinaren harrapariak herensuge urdina ("Glaucus atlanticus") eta "Janthina" generoko itsas-barraskiloak dira, besteak beste.
"Carangoides malabaricus" arrain gazteekin komentsalismo harremana eratzen du.
Ekologia digital
Ekologia digitala sistema digitalen eta ingurumenaren arteko mendekotasuna aztertzen duen zientzia da. Azterketa-eremu honetan, teknologia digitalak ingurumenarekin elkarreraginean aritzeko moduak aztertzen dira, baita teknologia horiek ingurumenean duten eragina ere. Ekologiaren adar bat da, eta kutsadura digitalari aurre egiteko praktika berdeak sustatzen ditu. Gaur egun, berotegi-efektua eragiten duten gasen (karbono dioxidoaren isuri globalen %1,4 inguru) munduko emisioen %3,7 inguru da Interneteko karbono aztarna osoa.
Ekologia digitala eremu konplexua eta multifazetikoa da, eta ikuspegi holistikoa behar du teknologia digitalen eta mundu naturalaren arteko harremana ulertzeko. Teknologia digitalekiko mendekotasun gero eta handiagoarekin, garrantzitsua da teknologia horien ingurumen-ondorioak kontuan hartzea eta irtenbide iraunkorragoen alde lan egitea.
Ekologia digitalaren ikuspegiaren arlo nagusietako bat zabor elektronikoen inpaktua da. Gailuak zaharkitu eta modelo berriekin ordezkatu ahala, sortzen diren hondakin elektronikoen kopurua asko handitzen ari da. Hondakin elektroniko horiek zabortegietan amaitzen dute maiz, eta han, lurzoruetan eta ur-horniduretan osagai kimiko kaltegarriak jariatu ditzakete.
Ekologia digitalaren beste alderdi bat teknologia digitalen energia-kontsumoa eta kutsadura digitala dira. Gailu digitalak ekoitzi eta erabiltzeko, energia kantitate handiak behar dira, eta, gailu horien eskaria handitu ahala, eskari horri erantzuteko behar den energia ere handitu egiten da. Interneteko karbono aztarna osoa berotegi-efektua eragiten duten gasen munduko emisioen% 3,7 inguru dira. Aire-garraioaren industriak adina da, eta kopurua handitzen ari da. Energia-kontsumoaren hazkunde horrek eragin negatiboa du ingurumenean, klima aldaketa eta atmosferaren kutsadura eragiten baititu. Internet herrialde bat balitz, munduko zazpigarren kutsatzaile handiena izango litzateke, kalkulu batzuen arabera.
Kutsadura digitala ekologia digitalaren funtsezko alderdia da. Ekologia digitalaren arazo nagusia da. Kutsadura digitala teknologia digitalak eta zabor elektronikoek ingurumenean eta giza osasunean duten eragin negatiboari dagokio. Horren barruan sar daitezke gailu elektronikoen emisioak, hondakin elektronikoetako produktu kimiko toxikoak eta zabortegietako hondakin elektronikoak ugaritzea.
Teknologia-erabiltzaileek kutsadura digitala eragiten dute egunero, eta horren barruan daude:
Karkaba
Karkaba gorotza eta pixa biltzeko zuloa da.
Cortinarius bolaris
Cortinarius bolaris "Cortinariaceae" familiako onddo espezie bat da. Ez da jangarria, pixka bat toxikoa.
Sinonimoak: "Agaricus hispidus", "Inoloma bolare", "Gomphos bolaris", "Weinzettlia rubescens", "Pholiota rigelliae".
Kapela: 2 eta 8 cm bitarteko diametrokoa. Hasieran hemisferikoa, gero borobildu-laua edo gorantz biribildua, okre koloreko hondoa, kobre koloreko edo arre-kobre koloreko ezkata txikiz estalia, batez ere erdialdean. Helduaroan kapela denak tonu gorrixka-kobre kolore hau har dezake.
Orriak: Itsatsi-unzinatuetatik dekurrente samarreraino, zabalak, 3 eta 6 mm artekoak. Hasieran okre argi kolorekoak, gero kafesne kolorekoak, ondoren, hori-arre-herdoil koloreraino heltzen dira. Nahikoa estu.
Hanka: 2,5 eta 8 cm arteko garaierakoa eta 12 mm arteko diametrokoa. Uniformea edo loditua edo mehetua oinarrian, kapelaren kolore berekoa, argiagoa gorri-kobre edo arre-gorrixka koloreko gortinaren gainetik. Haritsua eta pixka bat ezkatatsua.
Haragia: Zuria edo argia, eremu horixkekin. Usaingabea eta piperbeltz zapore arinarekin.
Etimologia: "Cortinarius" hitza gortinatik dator, gortina eta guzti, errezelaren hondakin bereizgarriak direla eta.
Toxikoa.
"Cortinarius rubicundulus" edo "Cortinarius pseudobolaris" delakoak, antzeko koloreak eta habitatak ditu, baina handiagoa da, kapelaren azala ez du hain pitzatua eta ezkata ilunagoak ditu.
Uda amaieratik udazken amaierara. Ezohiko espeziea. Hostozabaletan (pagoak, haritza). Lurzoru azidoetan. Sarritan eremu hezeetan.
Kanada, Ameriketako Estatu Batuak, Costa Rica, Europa, Errusia, Japonia, Myanmar.
Cortinarius croceus
Cortinarius croceus "Cortinariaceae" familiako onddo espezie bat da. Toxikoa izan daiteke. "Cortinarius semisanguineus" toxikoaren eta "Cortinarius orellanus" hilgarriaren taldekoen oso antzekoa da.
Sinonimoak: "Agaricus subcorneus", "Agaricus cinnamomeus var. croceus", "Cortinarius cinnamomeus subsp. croceus", "Cortinarius cinnamomeus var. croceus", "Flammula cinnamomea var. crocea", "Dermocybe crocea".
Kapela: 4 eta 6 cm bitarteko diametrokoa , lehenengo hemisferikoa, ondoren ganbil titiduna, bukaeran zabaldua; ertza leuna eta soberakinekin. Kapelaren azala leuna, lehorra, feltro itxura fin-finarekin eta ezkatatsua, hori-oliba antzeko kolorekoa, lehenbizi uniformea eta gero arre-oliba antzeko kolorekoa.
Orriak: Eskotatuak, estu samar, hori-limoi kolorekoak eta gero hori-morexka kolorekoak.
Orri eskotatuak: Oinera hurbiltzen diren orriak, baina ukitzen ez diotenak.
Hanka: Zilindrikoa, flexuosoa, betea, ondoren fistuloso-barnehutsa. Limoi-hori kolorekoa eta, geroago, arre-azafrai kolorekoa esporek zikindutako gortina-hondakinekin. Hori-oliba antzeko koloreko gortina iheskorrarekin.
Haragia: Mehea, horia, usain ahulekoa, zapore gozokoa.
Etimologia: "Cortinarius" hitza gortinatik dator, gortina eta guzti, errezelaren hondakin bereizgarriak direla eta. 
Toxikoa izan daiteke.
"Cortinarius" edo "Dermocybe cinnamomeolutea" delakoarekin nahas daiteke, hau neurri handiagokoa da, oliba-lehoi koloreko eta ertz krenulatu gabeko orriekin, oin argiagoa. "Cortinarius bataillei" espeziearekin ere bai, honen hankaren oinarria gorrixka da.
Udan eta udazkenean hostozabalen basoetan, koniferoen azpian. Urria.
Kanada, Ameriketako Estatu Batuak, Mexiko, Europa, Errusia, Kazakhstan, Himalaiako eremua, Australia, Zeelanda Berria.
Cortinarius cinnamomeoluteus
Cortinarius cinnamomeoluteus "Cortinariaceae" familiako onddo espezie bat da. Susmagarria, "Cortinarius orellanus" hilgarriarekin ahaidea delako.
Sinonimoak: "Dermocybe cinnamomea", "Dermocybe cinnamomeolutea", "Cortinarius croceus".
Kapela: 5 eta 7 cm bitarteko diametrokoa, titi apur batekin, arre-orein-gorrixka koloretik arre-olibara doan kolorekoa, ertza hori samarreko kolorearekin.
Orriak: Hori bizi kolorekoak, gero arre-orein-oliba kolorekoak, batzuetan azafrai kolorekoak.
Hanka: 8 cm inguruko garaierakoa eta 0,8 cm inguruko diametrokoa, hori-limoi kolorekoa, biluzik edo purpuraz inguratuta "porphyrovelatus" aldaeran.
Haragia: Horia, arbi usain arin batekin edo iodo usainarekin.
Etimologia: "Cortinarius" hitza gortinatik dator, gortina eta guzti, errezelaren hondakin bereizgarriak direla eta. "Cinnamomeoluteus" epitetoa grekotik dator, kanela kolorea, esan nahi duen "cinnámomon" hitzetik eta kolore horia esan nahi duen "luteus" hitzetik
Zalantzazko jangarria, toxikoa izan daiteke.
"Dermocybe" edo "Cortinarius cinnamomeus" delakoarekin nahas daiteke, honek arre-gorrixka kolore biziagoa du eta errefauaren usaina. "Dermocybe crocea" espeziearekin ere bai, honek orriak laranja-azafrai kolorekoak ditu.
Udazkenean. Mota guztietako zuhaitz hostozabalen azpian, baita koniferoetan ere.
Kanada, Alaska, Ameriketako Estatu Batuak, Islandia, Europa, Errusia.
Cuphophyllus flavipes
Cuphophyllus flavipes "Hygrophoraceae" familiako onddo espezie bat da. Jangarri gisa katalogatzen bada ere, ez du sukaldaritzan interesik.
Sinonimoak: "Camarophyllus flavipes", "Hygrocybe flavipes".
Kapela: Neurri txikikoa. 2 eta 4 cm bitarteko diametrokoa, kolore grisekoa, kolore moreko ñabardura argiekin, eta batzuetan tonu arrosa mateekin ere bai, hasietan kanpai itxurakoa, nahiz eta bere ohiko forma ganbila edo zapala izan. Eurite egoeran azal likatsu samarra, bestela lehor samarra, leuna, gutxi edo ildaskatu gabea.
Orriak: Gris-more kolore nahiko uniformekoak, oso zabal, orritxoak ditu tartekatuta, dekurrenteak eta oso lodiak den perretxiko txikirako.
Orri dekurrenteak: Hanka ukitzeaz gain, beherantz jarraitzen duten orriak.
Hanka: Zilindrikoa eta kapelaren diametroa baino luzeagoa, gris zurbila edo krema kolorekoa, oinaren oinarria horitu egiten da, normalean kurbatua 
Haragia: Grisaxka, mehea eta ez oso trinkoa. Ez du oso usain berezirik eta zaporea akreszentea.
Etimologia: "Hygrophorus" hitza grekotik dator, heze eta ekarri beharreko, "phoréo"-tik, hau da, hezetasuna bildu eta kontserbatzen duenetik.
Jangarria, baina ez da erabiltzen sukaldaritzan.
Salbuespena da more koloreko antzekoen artean; beraz, erraz identifikatzen da, eta, aldi berean, zaila da aurkitzea. "Hygrocybe calyptriformis" delakoak, kolore deigarriagoak ditu eta kapela koniko puntazorrotza.
Udazkenean agertzen da, beheko zelai eta larreetan, lur nitrofiloetan. Perretxiko hau ez da oso ohikoa, leku askotan ez da aipatzen, baina gure inguruan ohikoa da.
Kanariak, Islandia, Europa, Kaukasia, Japonia.
Zumaiako naturagune babestuak
Euskal Autonomia Erkidegoko Euskadiko natura-ondarea kontserbatzeari buruzko legearen arabera, Zumaian hiru naturagune babestu daude:
Urolako itsasadarra Kontserbazio Bereziko Eremua
2013. urtean Eusko Jaurlaritzaren dekretuz izendatuta, Urolako Itsasadarra Natura 2000 Sareko Kontserbazio Bereziko Eremua (KBE) da eta ES2120004 kodea dagokio. 112 hektareako azalera du, Zumaiako (azaleraren %98) eta Zestoaren artean banaturik. Jabegoa ere banatuta dago, eta, gutxi gorabehera, erdia pribatua da eta beste erdia publikoa, azken hori, batez ere, itsaso eta lehorraren arteko jabari publikoan.
KBE Urola ibaiak osatzen du -bokalearen eta Oikiako Errotaberri zubiaren artean-; baita haren inguruko lurren zati batek ere.
Euskal Autonomia Erkidegoko itsasadarren artean, Urolakoa garrantzi handiko estuario-sistema da. Intereseko flora- eta fauna-komunitateak ditu, eta estuarioko ekosistemak berreskuratzeko gaitasun handia du. Padura funtzionaleko enklabeak ditu, eta elkarri lotutako interes komunitarioko habitatak daude. Habitat horietako batzuk urriak dira EAEn, eta KBE horretan ondo zabalduta daude.
Gunearen hegoaldean, ibaian gora, Urolak garraiatutako materialak Oikiako alubioi-terrazak eratu ditu eta ibaiertzeko basoa gailentzen da bertan: haltzak, sahatsak, lizarrak, platanoak... Goi-estuario horretan ur gezatako arrainak bizi dira, adibidez, ezkailuak, loinak edo barboak; baita ur gaziko beste batzuk, korrokoia edo platuxa, esaterako. Anfibio eta narrastien artea, ur-igel arrunta eta suge gorbataduna aipa daitezke.
Estuarioaren erdialdean, sedimentuz osatutako lohi-uharteak eta -hondartzak daude, marea-zikloen eta, hortaz, gazitasunaren menpe daudenak. Hango landare batzuk hauek dira: itsas getozkak, itsas ihiak edo "Salicornia" aleak. Ur geza nabari den tokitan, lezka arrunta eta lezka hostozabala ikus daitezke. Uretan, aingirak, lupiak, arrain zapalak, barbarinak eta muxarrak bizi dira.
Bokalearen inguruan, Santiago hondartzako duna-sistema da Gipuzkoako azalera handiena duena. Ingurune horiek euskal kostaldean urriak direnez, ekosistema horiek kontserbatzea lehentasunezko helburua da. Duna gune hau itsas kakilearen, itsas ezkertearen, itsas armikaren, lagurusaren eta dunetako krabelinaren lurraldea da, baita hainbat intsektu, araknido eta moluskuena ere. Musker berdea ere agertzen da.
Urolako estuario osoak garrantzi handia du hegaztien migrazioan eta espezie askorentzat atseden hartzeko eta elikatzeko lekua da. Europako iparraldetik datozen hegaztien negupasarako funtzio garrantzitsua du.
Ibaiaren eskuin aldean, batez ere, artadi kantauriarra ageri da. Arteaz gain, basootan karraskilak, gurbitzak, arbustuak eta basagurbeak hasten dira.
Ondoren, KBEn dauden interes komunitarioko habitat eta espezieak zerrendatzen dira. Parentesi arteko zenbakiek Habitatei buruzko 92/43 Zuzentarauaren I. eranskineko kodeekin bat datoz.
KBEn intereseko flora-espezie hauek aipatu dira:
KBEn intereseko fauna-espezie hauek aipatu dira:
Urolako Itsasadarra KBEn zaindu beharreko elementu guztien artean, arreta berezia behar duten prozesu ekologikoei eman zaie lehentasuna., eta elementu horiek kontserbatzeko helburu propioak proposatu dira. Elementu horiek estuarioa eta duna-sistema dira.
Deba eta Zumaia arteko itsasertzeko Paisaia natural babestua
2009. urtean Deba eta Zumaia arteko itsasertza Babestutako Biotopo gisa izendatu zuten eta urte berean naturagune babestu horren Natura Baliabideak Antolatzeko Plana (NBAP) onartu zuten. Bi dokumentu horietan tokiaren deskribapen zehatza egiten da, alde batetik, eta, bestetik, gunea kudeatzeko eta arautzeko lerro nagusiak ezartzen dira.
Geroago, 2023. urtean, Natura eta Baliabide Naturalak Kontserbatzeko Nazioarteko Batasunak (NKNB) ezarritako kudeaketa-kategoriarekin bat egiteko asmoz, Euskal Autonomia Erkidegoko biotopo babestuen izena egokitu izan zen, eta Deba eta Zumaia arteko itsasertzeko Babestutako Biotopoa, Paisaia natural babestua bilakatu zen.
Amanita bisporigera
Amanita bisporigera "Amanitaceae" familiako onddo espezie hilkorki pozointsua da. Ekialdeko amanita aingeru destruktorea, ekialdeko Ipar Amerikako aingeru destruktorea edo aingeru destruktorea bezala ere ezagutzen da.
Ameriketako Estatu Batuak, Kanada, Mexiko, Nikaragua, Costa Rica, Kolonbia, Argentina, Nigeria, Myanmar, Australia.
Sandozeko isuri kimikoa
Sandozeko isuri kimikoa 1986ko azaroaren 1ean Suitzan izan zen hondamendi ekologikoa izan zen. Sandoz kimika lantegi bateko sutearen ondorioz 30 tona pestizida, plagizida, kolorant eta merkurio isuri zirenean Rhin ibaira. 1350 tona produktu kimikok su hartu zuten eta sutea itzaltzeko erabilitako urarekin filtratu ziren produktuok eta ibaira isuri ziren. Agintarien erantzuna ez zen behar bezalakoa izan eta kutsadura 500 km hedatu zen ibaian barrena, 150.000 angila eta 500.000 arrain hilez. Europan jazoriko desastre ekologiko larrienetako bat izan zen.
Biodibertsitate galera
Bioaniztasun-galera espezie ezberdinen mundu mailako iraungipena da, baita habitat jakin bateko espezieen murrizketa edo galera ere. Horren ondorioz, aniztasun biologikoa galtzen da. Azken fenomenoa behin-behinekoa edo behin betikoa izan daiteke aintzat hartuta itzulgarria den edo ez.  Jarduera antropogenikoak egungo iraungipen globala bultzatu du (sarri seigarren iraungipen masiboa edo iraungipen Antropozenoa ere esanda), eta horrek sortutako bioaniztasunaren krisia itzulezina da .
Honako hauek dira biodibertsitatearekiko mehatxu nagusiak: 
a) garapen urbanistiko eta komertziala; b) nekazaritza jarduerak; c) ekoizpen energetikoa eta meatzaritza; d) garraiobideak eta haien azpiegiturak; e) baliabide biologikoen ustiapena; f) natura-habitaten eraldaketa, suntsipena, zein espezieen jokabidearen asaldura; g) espezie inbaditzaileak eta  patogenoak; h) katastrofe klimatiko eta geologikoak; i) klima-aldaketa.
Bioaniztasuna Lurreko  bizi-barietateari egiten dio erreferentzia: espezieen ezberdintasuna, haien aldakuntza genetikoak eta espezieen arteko elkarrekintza barne.
Mundu mailako aniztasun-galeraren egungo tasa, antzinakoarekin alderatuta, 100-1000 aldiz handiagoa dela estimatzen da .  Giza historiako beste edozein garaitan baino azkarragoa da, eta hurrengo urteetan ere haziko dela espero da. 
Iraungipen honek hainbat animalia talderi eragiten die, esaterako: ugaztunei, hegaztiei, narrastiei, anfibioei eta arrainei. Hori dela eta, zientzialariek bioaniztasunaren krisi garaikidea aldarrikatu dute, ekosistema itsastar zein lehortarretan.
Tokian tokiko galera-tasak neurtu daitezke espezie-aberastasuna (kopurua) eta denboran zehar izandako bilakaera baliatuz. Dena den, espezie-aberastasuna ez da ugaritasun absolutua edo erlatiboa bezain adierazgarria ekologikoki. Ugaritasun absolutuak espezie baten populazioaren tamaina edo dentsitatea erakusten du. Ugaritasun erlatiboak (uniformetasuna ere esanda), beste espezie batzuekiko kopuru erlatiboa erakusten du, alegia, espezie horren banakoen portzentajea. Maiztasun erlatiboak kontuan hartuta, bioaniztasunaren indize asko garatu dira. Espezie-aberastasuna, uniformetasuna eta heterogeneotasuna dira garrantzitsuenak .
Hainbat argitalpenek iradoki dute ornogabe lurtarren biomasaren galera eta espezieen murrizketa dramatikoa dela. Gainbeheraren arrazoi posible bezala, autoreek azpimarratzen dute pestizida mota batzuk, neonikotinoideak eta beste agrokimiko batzuk izan daitezkeela. 
Neonikotinoideek hegazti espezie jakin batzuen gainbeheran ere eragiten dute . BirdLife Internationalek finantzatutako ikerketa batek 51 hegazti-espezie kritikoki arriskuan daudela berresten du, eta 8 iraungi edo desagertzeko arriskuan sailkatu daitezkeela ere berresten du.  Ehizagatik eta maskota exotikoaren salerosketagatik ia % 30eko iraungipena dago. Hurrengo eragilea deforestazioa, eta nekazaritzak eragindakoa izan daiteke, izan ere, txoriek beren habitat eta janaria galtzen dute. Luisa Arnedo biologoak honakoa esan zuen: "Habitata desagertu bezain laster, haiek ere desagertzen dira".
Hegazti-ehiza Hego Amerikan ohikoa da. Brasilgo kultura batzuek txorien ehiza sustatzen dute arrazoi komertzialengatik, basa-hegaztiak maskotatzat saltzen baitituzte, hegaztiak haziz eta kumeak salduz. Horrez gain, hegaztiak janaritzat saltzen dituzte, baita erlijio- eta medikuntza-helburuetarako ere .
Hegaztien populazioentzat gero eta ugariagoa den beste mehatxu bat goi-tentsioko lineen ondorioz gertatzen diren elektrokuzio eta talkak dira. Espezie migratzaileek talkak jasateko arrisku handiagoa dute .
Ur-gezako ekosistemak (zingira, delta,  ibaiak…) lurrazalaren % 1 dira. Lurraren proportzio hain txikia izan arren, ur-gezako ekosistemak garrantzitsuak dira, ornodunen espezieen kopuru totalaren heren bat habitat horietan bizi direlako. Ur-gezako espezieen galera-tasa espezie lehortarrena edo ozeanikoena baino bi aldiz handiagoa da. Estimatzen da  29500 espezie daudela ur-gezaren menpe bizi direnak, eta dagoeneko % 27 daude  NBGIUren Zerrenda Gorrian . Ur-gezako espezieen galeraren arrazoi nagusia babes-sistemarik eza da, egungo sistemek ez baitituzte habitat mota hauek babesten. 
Ur-gezako arrainei erreparatzen badiegu, populazioak nabarmenki murriztu dira ekintza antropogenikoa dela eta, adibidez, kutsadura eta arrantzaren gainustiaketa. Arrain migratzaileen kasuan, 1970etik 2020ra, % 76 murriztu ziren haien populazioak . 
2021ean argitaratutako artikulu batean, zientzialariek ohartarazi zuten munduko zuhaitz espezieen herena desagertzeko mehatxupean zegoela. Horrekin batera, agerian utzi dute zuhaitzen galerak munduko ekosistemak alda ditzakeela. Horren aurrean, berehalako ekintzen beharra aldarrikatzen dute, abian jarri beharreko ekintza horiek egoera nolabait saihets dezaketelakoan. 
Horrenbestez, iraungitze horrek lekarkeena argi utzi dute hondamendi-zikloa azalduz: “Zuhaitzen iraungipenak beste flora zein fauna espezie batzuen bioaniztasun-galera ekarriko du. Horrek, aldi berean, karbono, ur eta elikagaien zikloak aldatuko ditu. Horren eraginez, baso-biziguneak eraldatuko dira, eta horiekin batera munduko ekosistemak ere nabarmen hasiko dira aldatzen" .
GTAk (“Global Tree Assessment”, ingelesetik hartutako terminoa) dituen datuetatik abiatuta: 57.989 zuhaitz-espezie daude munduan, eta horietatik, 46.391 espezieen egoera ebaluatu da. Ebaluatutakoetatik, 22.035 zuhaitz-espezie mehatxatuta daude mundu mailan. Hots, % 47,5-a. Egin dituzten ikerketa eta estimazio orotatik, gutxienez munduko zuhaitz-espezieen %31 galzori-arrisku larrian daude. 
GTAk zehaztu du % 29,9 direla biodibertsitatea sustatzen dutenak munduko ekosistemetan. Garrantzitsua da ziurtatzea edozein motatako iraunkortasun esku-hartzeak "ahalik eta nahasmendu txiki eta naturalenak izan behar duela" ekosistemari kalte gehiagorik ez egiteko.
Gizakien eskuhartzeek  mundu osoko paisaia eraldatu dute. Lurreko biomasaren % 75 baino gehiago "biomasa antropogenikoa" bilakatu dute, eta horrek espezieen aberastasunean eragin du .
Hauek dira beste mehatxu batzuen artean estres biotikoan eragiten duten eta espezieen galera-tasa azeleratzen duten  faktore nagusiak : 
Espezie natibo
Biogeografian, espezie natiboa, indigena edo autoktonoa, eskualde edo ekosistema jakin bateko espeziea da. Eskualde jakin horretan, espezie jakin horren presentzia gizakiaren esku-hartzerik gabeko fenomeno naturalen emaitza da (iraganean edo gaur egun). Organismo natural guztiek, etxekotutako organismoek ez bezala, beren banaketa-eremua dute, eta eremu horren barruan natibotzat hartzen dira. Eskualde horretatik kanpo, gizakiek eraman badituzte, sartutako espezietzat hartzen dira. Bertako espezie batek ez du nahitaez endemikoa izan behar. Biologia eta ekologiako terminologiaren arabera, biota espezifiko baten natiboa dela esan nahi du endemikoak. Leku horretan sortu zenik ere ez du esan nahi. Espezieak beste eremu batzuetara lekualdatu daitezke, eta han ezartzen dira beren eboluzioaren historian zehar.
Espezie natiboen multzoek flora eta fauna autoktonoa osatzen dute. Elkarren artean ondo egokituta daude, eta ekosistema bat osatzen dute. Bertako espezieak suntsitzen direnean edo beste espezie batzuk sartzen direnean, oreka hautsi egiten da, eta ekosistema bere kabuz berrezarri ezin den punturaino degradatu daiteke. Kasu batzuetan ahaleginak egiten dira degradatutako lekuetako landaredia eta fauna berreskuratzeko, eta horrek plangintza arduratsua eskatzen du. Hala ere, zenbait espezie ezin dira berrezarri, beste espezie batzuk ez badaude, hau da, segida-prozesu bat jarraitu behar da, espezie aitzindariak landatzetik hasita, ondoren bigarren mailako espezieak eta klimaxekoekin amaituta.
Flora natiboa, ingurune batean bizi diren landare-espezieek osatzen dute.  Inguruneko baldintza geografikoetan eboluzionatu, garatu eta biziraun egiten duten landareak dira, eta, beraz, tokiko baliabideen eskuragarritasunera eta bertako beste espezie batzuekiko (polinizatzaileekiko, esaterako) elkarreraginera egokituta daude.
Ezaugarriak
Flora natiboaren ezaugarrietako batzuk honako hauek dira:
Erabilerak
Landare natiboak basoberritzeko erabiltzen dira, batez ere nekazaritza jarduerek degradatutako lurzoruetan. Basoberritze prozesuan landare natiboek germoplasma natiboaren kontserbazioa babesteko aukera ere ematen dute. Horrez gain, oso eraginkorrak dira lurzoruen higadura saihesteko. Bestalde, espezie inbaditzaileei aurre egiteko ere erabiltzen dira. Izan ere, kasu batzuetan espezie inbaditzaileek inguruneko baldintza aldakorren aurrean bizirauteko gaitasun txikiagoa dute. Azkenik, metal astunen biometaketarako eragile onak dira landare natiboak.
Espezie natiboek komunitateak eta elkarrekintza biologikoak osatzen dituzte bere inguruneko flora, fauna, fungi eta beste organismo espezifiko batzuekin. Adibidez, landare espezie batzuk animali polinizatzaile jakin batekiko elkarrekintza mutualistarekin bakarrik ugal daitezke, eta, seguraski, animalia polinizatzaile jakin hori landare horren menpe egongo da elikagaiak lortzeko. Espezie asko oso baldintza mugatu, ezohiko edo gogorretara egokitu izan dira, klima hotzetara edota basoko suteetara, adibidez. Beste batzuk, ordea, eremu ezberdinetan bizi edo ingurune ezberdinetara ondo egokitu daitezke.
ko proiektuak egiten direnean, faktore ekonomikoek edo beste gertaera batzuek jatorrizko sistema ekologikoa berrezartzea oztopatzen dute. Baliteke jatorrizko sistema ekologikoa berrezartzea ez lortzea, jatorrizko ekosistema konpontzeko oinarrizko kontzeptuak alde batera uzten badira. Jatorrizko espezieen banaketa historikoari eskainitako arreta lehen urrats erabakigarria da proiektuaren eramangarritasuna bermatzeko. Adibidez, XX.mendearen hasieran garapen industrialarengatik egurren eskaintza izugarri handia zen, hori dela eta Euskal Herriko mendietan ia ez zeuden basorik. Aditu batzuk hasi ziren basoa landatzen, ingurunea berreskuratzeko asmoarekin batera jabego pribatuentzat interes ekonomiko gehigarri bat ere baitzen. Izan ere,  "Pinus radiata" izeneko zuhaitz konifero bat aukeratu zuten. Hasieran, ondo moldatu zen Euskadiko klimara. Baina, 70.hamarkadatik aurrera banda marroia izeneko gaixotasuna arazo larri  bihurtu zen, "Mycrosphaerella Dearnessii" onddo mikroskopiko batek eragindakoa. Gainera, onddo honek soilik eragiten du pinuetan eta espezie hostotsu askok erresistenteak gaixotasun honen aurrean, esaterako pagoa, eukaliptoa eta haritza.
Munduko leku askotan espezieen dibertsitatea existitzen da, soilik bioeskualdeak hesien bidez banatuta daudelako, bereziki ibaiak, itsasoak, ozeanoak, mendiak eta basamortuak. Gizakiek historia ebolutiboan inoiz topatu ez diren espezieak sartu ahal dituzte, egunetatik hamarkadetara doazen denbora-eskala aldakorretan. Gizakiak espezieak mugitzen ari dira mundu osotik aurrekaririk gabeko erritmoan. Hori dela eta, espezie inbaditzaileez arduratzen direnek arrisku handiagoa ikusten dute espezie autoktonoentzat.
Gizakiek espezieak lokalitate berrietan sartzen dituzten heinean, landatzeko helburuarekin edo istripuz garraiatzen dituztenean, espezie horietako batzuk espezie inbaditzaileak bihur daitezke, komunitate autoktonoak kaltetuz. Espezie inbaditzaileek ondorio sakonak izan ditzakete ekosistemetan, haien egitura, funtzioa, espezieen ugaritasuna eta komunitateen osaera aldatzen baitute. Kalte ekologikoez gain, espezie horiek nekazaritza, azpiegiturak eta kultura-ondasunak ere kalte ditzakete. Honen aurrean, gobernuko agentziek eta talde ekologistek gero eta baliabide gehiago erabiltzen dituzte espezie horiei aurre egiteko.
D-penizilamina
D-penizilamina konposatu organikoa da CHNOS formula duena eta penizilinaren degradazioaren produktuetako bat.
Medikuntzan hainbat erabilera ditu, hala nola artritis erreumatoidea, Wilsonen eritasuna, eta hainbat metalen (Pb, Cu, Hg eta As) bidezko toxikatzea tratatzeko. "L-penilzilamina", ordea, toxikoa da eta piridoxinaren, B bitamina esentzialetako baten, eragina inhibitzen du.
Literaturan hainbat metodo deskribatzen dira D-penizilamina sintetizatzeko. Penizilinaren hidrolisi azidoz sintetizatzen da eskuarki.
Paperontzi
Paperontzia edo zakarrontzia balio ez duten paperak botatzen diren ontzia da. Leku itxietan (bulegoak, etxeak, aisialdirako lekuak) nahiz kanpoaldean (parkeak, plazak, etorbideak, etab.) egon daiteke.
Paperontziak tamaina ertaineko ontziak dira, eta leku diskretuetan jartzen dira, baina jendeak botatzen dituen paperak, bilgarriak edo hondakinak jasotzeko moduan. Material plastiko edo metalikoetan egiten dituzte, eta kolore eta modelo askotan.
Oro har, zakarrontziaren barruan zabor-poltsa bat sartzen dugu, ontzia ez zikintzeko eta errazago biltzeko. Hori da ondoren zabor-edukiontzira botatzen dena.
Zabor-poltsa
Zabor-poltsa poltsa mota da, gehienetan plastikozkoa, zaborra jasotzeko erabiltzen dena
Irekita eta egonkor mantentzeko, zabor-poltsa ontzi zurrun eta estali batean jartzen da, eta muturrak alboetara egokitzen dira. Etxeetan, poltsa harraskaren beheko sukaldean jartzen den zaborrontzian sartzen da, bertan sortzen baita hondakin gehien. Zaborrontzian beste ontzi batzuetatik (paperontziak eta hautsontziak) bildutako hondakinak ere uzten dira.
Beste ingurune batzuetan, zakarrontzietan edo, neurri handiagoetan, zabor-edukiontzietan ere sartzen da poltsa. Behin beteta, poltsa korapilo batekin ixten da eta bide publikoan dagoen zabor-edukiontzi batean uzten da, edo aldizka ateratzen da, kamioiak zaborretatik atera ditzan. Eraikin batean zabor-poltsak biltzeko ardura garbiketako langileei ematen zaie, eta hori lanaldiaren azken orduan egiten dute, kamioia igaro baino pixka bat lehenago.
Hautsontzi
Hautsontzia edo haustegia errautsa jasotzeko ontzia da; bereziki, piparen edo zigarroaren hautsa eta hondakinak botatzeko ontzia. Hautsontzia ohiko tresna izan da hainbat hamarkadatan etxeetan, lantokietan eta aisialdirako lekuetan. Hala ere, herrialde batzuetan ezartzen ari diren tabakoaren murrizketak eremu komunetara edo leku irekietara lekualdatzen ari dira, eta, ondorioz, diseinua eta ezaugarriak aldatzen ari dira.
Funtsean, bi hautsontzi mota bereiz daitezke:
Saneamendu ekologiko
Saneamendu ekologikoa, ekosaneamendu ere esaten zaiona, saneamendu prozesu natural bat da, ur-baliabideen erabilera arrazionala eta giza gorotzen berzirkulazioa helburu duena. Hiru oinarrizko printzipio ditu prozesuak: kutsaduraren prebentzioa, gorotzen eta gernuen saneamendua eta aurretiaz tratatutako produktu seguruen erabilpena nekazaritzan. Diseinu eta erabilera egokiarekin, ekosaneamendu sistemek giza gorotzetatik eratorritako mantenugaiak eta ura lurzorura itzultzeko sistema higieniko eta seguruak sortu daitezke.
Ekosaneamenduaren definizioak hainbat eta hainbat izan ziren iraganean, 2012. urtean aditu suediarrek onarpen handia izan zuen bat proposatu arte: "Saneamendu ekologikoko sistemak, mantenugaien nekazal ekoizpenetaranzko berzirkulazio segurua eta baliabide ez berriztagarrien erabileraren gutxitzea dakarten sistemak dira. Saneamendu jasangarriko sistemak izateko potentziala daukate; alor tekniko, instituzional, sozial eta ekonomikoak eraginkortasunez kudeatzen badira".
"Ekosaneamendu" kontzeptua 1995. urtean erabili zuten lehendabiziko aldiz, eta lehen ekosaneamendu proiektua urte bat beranduago, 1996an, abiatu zuen Sudea gobernuz kanpoko erakundeak Etiopian. Biztanleria dentsitate oso handiko hiri batean egin zituzten lanak, bertako gernuekin, hain zuzen ere.
Giza gorotz eta hondakin urak baliabide potentzial bezala ikustea izan da ekosaneamendu kontzeptuak egin duen ekarpen handienetariko bat eta, horregatik, "baliabideetan oinarritutako saneamendu" ere esaten zaio.
Ekosaneamendua loturik dago saneamendu jasangarriaren osasunari, ingurumenari eta baliabideei loturiko alderdiei. Ekosaneamendua ez da, per se, saneamendu jasangarria, baina sistema hauek modu jasangarri batean aplika daitezke eta saneamendu jasangarriko sistema izateko potentzialtasun handia ager dezakete. Hala ere, ekosaneamendu sistemak ez-jasangarriak ere izan daitezke, esaterako, erabiltzaileen onarpen maila oso baxua badaukate edota sistemaren kostuak gehiegizkoak badira erabiltzaileen maila ekonomikorako.
Saneamendu ekologikoaren helburu nagusia saneamenduagatiko osasun-arriskuak ahalik eta gehien murriztea da, besteak beste, hondakin-urei eta zaborrari lotutakoak. Horrez gain, lurrazpiko eta gainazaleko uren kutsadura eragoztea eta hondakinetako mantenugai nahiz energiaren berrerabilpena ere badu helburutzat.
Saneamendu ekologikoa definitzerako orduan "birziklapen jasangarria" aipatzean, alderdi kimiko, mikrobial eta higienearekin lotutakoei ere egiten zaie erreferentzia, giza gorotzak birziklatuz lorturiko produktuak agente patogeno eta konposatu kimiko arriskutsuetan aberatsak baitira. Beraz, baliabide ez-berriztagarrien erabilera murrizteaz hitz egitea, birziklapenaren bitartez lorturiko errekurtsoen irabazia gastua baino handiago bilakatzeaz hitz egitea da.
Ekosaneamendu kontzeptuak materia fluxuak ekologikoki eta ekonomikoki jasangarria den hondakin kudeaketa sistema baten zati bezala ikusten ditu, erabiltzaileen beharrak eta tokian-tokiko baldintzak erdigunean jarriz. Ez du saneamendu teknologia zehatz baten aldeko apustua egiten, hondakin kudeaketa filosofia bat proposatu baizik.
Lehen ekosaneamendu proposamenak, nekazal ekoizpenaren optimizazioa erdigunean edukirik (gorotzak ongarri moduan berrerabiltzea), eta beraz elikadura baldintzen hobekuntza bat proposatzen zuten saneamendu sistemaren hobekuntzarekin batera sortu ziren. Hau da, gaixotasunen murrizketa bat lortzea proposatzen zuten haurren desnutrizio-tasak ere murriztuz.
Hainbat nekazal eremutan eginiko saiakera ezberdinek, tratatutako gorotzak ongarri bezala erabiltzeak onura esanguratsuak dituela frogatu dute, bereziki gernuen erabilerak. Esaterako, Zimbabwen gauzatu ziren saiakera batzuek giza gernuen erabilerak espinakak edo artoa bezalako hostodun landareetan zituen ondorio positiboak azaleratu zituzten. Finlandian egin zen beste ikerketa batek berriz, gernu eta egurretik eratorritako errautsen erabilerak % 10 eta % 27 bitarteko biomasa-ekoizpen hazkuntza ekar zezakeela frogatu zuen. Gernuak dituen nitrogeno, fosforo, potasio eta mikro-mantenugai balio altuak direla eta, zalantzan jarri ezin den baliagarritasuna dute nekazal aplikazioetan.
Ekosaneamenduaren beste alor batzuk, etorkizunean aurre egin beharko zaion fosforo eskasiaren aurrean konponbideak sortu nahian dabiltza. Elementu kimiko hau oso garrantzitsua da landareen hazkuntzarako eta ondorioz ongarri ekoizpenerako, baina baliabide mineral mugatu bat da aldi berean. Egoera antzekoa da potasioaz hitz egiten dugunean. Egun, badira gernuen tratamenduko optimizazio ezberdinen bidez fosfato eskaera globalaren % 22 asetu ahalko litzatekeela dioten ekosaneamendutik eginiko hainbat proposamen.
Ekosaneamendu sistemek hainbat abantaila dituzte:
Ekosaneamenduak kritika ugari jaso ditu nekazaritzako aplikazioetan arreta gehiegi jartzeagatik eta saneamendu jasangarriari loturiko beste hainbat alderdi baztertzeagatik. Errealitatean ekosaneamendu sistemak ez-jasangarriak izan daitezke, esaterako, erabiltzaileen onarpen tasa baxuak badituzte edota erabiltzaileek bere gain har ditzaketenak baino kostu handiagoak badakartza berekin, proposamena finantziarioki ez-jasangarri bilakatuz.
Beste proposamen batzuk berriz, dogmatikoegiak eta ingurumen baliabideen babesean gehiegi zentratuak izanagatik kritikatu dituzte maiz. Osasun publikoaren babesa eta saneamenduaren merketzea albo batera uztea ez dute ongi ikusten askok eta askok. Adibidez, UDDTak, "ekosaneamendu komun" ere esaten zaienak, beste konketa mota asko gaino garestiagoak izan daitezke eraikitzerako orduan, baina epe luzera askoz mantenu-kostu txikiakoak dakartzate.
Tratamendu prozesu ezberdinetako patogenoen ezabapenari loturik, ekosaneamendu sistemen segurtasuna eztabaidagaia izaten da sarri sistema hauen aldekoen eta aurkakoen artean. Ala ere, MOEren Berrerabilpenerako Jarraibideek, beren hesi anizkoitzen kontzeptuarekin, garapen handia izan dute azken urteetan berrerabilpen segurua bermatzerako bidean. Garrantzitsua, ordea, ekosaneamendu sistemak eskala handiagoak hartu eta modu seguruan milioika pertsonen saneamendu beharrak asetzeko gai izango diren jakitea da. XXI. mende hasierako ekosaneamenduko aitzindarien jarrera itxaropentsua, saneamenduan aldaketak egiteak dakarren denborara luzearen onarpen batean bilakatu da azken urteetan.
Garriga
Botanikan, garriga (okzitanierazko "garriga" hitzetik alboko hizkuntzetara hedatu den hitza) eskualde mediterranearretako, klima mediterraneoko berezko landare-formazioa da, maki ekosistematik gertu. Montpellierreko Nekazaritza Eskolaren arabera, garriga kareharrizko lurretan egon ohi da, eta maki ekosistema siliziodun lurretan. Garrigak eta makiak izen bakar batekin bil daitezke: "sastrakadia". Gizakiaren ekintzak (gehiegizko artzaintzak eta suak) eragindako beste landare-komunitate batzuen degradazioaren ondorio dira. Habitat degradatua da, batzuetan artadiak eta erretako edo moztutako beste harizti batzuk ordezkatzen dituena.
Garaiera txikiko zuhaixkak eta batez ere sastrakadiz osatutako landaretza egoten da garrigetan. Eremu batzuk estali gabe geratzen dira. Landare espezie asko nahastuta topa daitezke: erromeroa, izpilikua, ezkaia, txilarra...
Ekosistema hauetan ohikoak dira honako zuhaitz genero hauek: "Quercus", "Phillyrea" edo "Juniperus" generoko espezie batzuk. Makiaren landareen artean, bestetik, hauek aipa daitezke:
Detritu (biologia)
Detrituak hildako landare edo animalien gorpuzki txikiak dira, deskonposatzen ari direnak. Detrituek, eskuarki, organismo hilen gorpuak edo gorputz zatiak eta material fekala barne hartzen dituzte. Detrituek normalean kolonizatu eta usteldu egiten duten mikroorganismoen komunitateak hartzen dituzte. Lehorreko ekosistemetan, orbel hostotsua eta lurrarekin nahasten den beste materia organiko bat bezala agertzen da, "lurzoruko materia organikoa" deitzen dena. Uretako ekosistemen detritua uretan esekitzen diren substantzia organikoak dira, eta ur-gorputzeko zoruan metatzen dira; zoru hori itsas hondoa denean, dekantazio horri "itsas elurra" deitzen zaio.
Hobi septiko
Hobi septikoa edo putzu septikoa estolda-sarera konektatuta ez dauden eraikinen ur zikinak metatzeko lurpean jartzen den hobi estankoa da. Prozesu anaerobio baten bidez edo dekantazio eta flotazioko prozesu baten bidez, urak partzialki tratatzeko balio du. Betetzen denean, hustu eta urak araztegira eramaten dira. 
Ur zikinak tratatzeko modu erraz eta merkea da, eta landa-eremuetarako edo paraje isolatuetan kokatutako egoitzetarako gomendatzen da (ahal dela), eta zulo-letrinak deiturikoak abantailaz ordeztea. Hala ere, tratamendua ez da ur zikinen araztegi batean bezain osoa.
Estolda-sareko sistemara joaten ez diren hondakin-urak, estolderiarekin eta ondorengo udal-tratamenduarekin, hau da, hiriguneetatik urrun dauden eremuetako eraikinetara doazenak, hobi batean tratatu behar dira, uraren fluxu txikienarekin zati solidoa (lokatzak) utzi ahal izateko, zati likidoa askatuz. Hori egin ondoren, bakterio, aerobia eta anaerobia jakin batzuek hondakin-uren materia organikoan eragiten dute, eta haien osagai inorganikoetan (materia bizigabea) deskonposatzen dute, solidoen zati bat uretan disolbagarria den materia bihurtuz. Deskonposizio hori garrantzitsua da, materia organikoaren kantitatea murrizten baitu, eta %40 inguru behar horretarako behar den oxigenoaren eskaera biologikoa, eta, horrela, ura naturara itzul daiteke hari kalte gutxiago eginez.
Gainerako zati solidoa aldian-aldian kendu behar da (urtero edo bi urtez behin, edo gehiago, hobiaren tamainaren, erabiltzen duten erabiltzaileen kopuruaren eta eraikinaren erabileraren arabera, gela iraunkorra edo noizbehinkakoa, hala nola asteburuetako eta oporretako etxeak), eta guztiz tratatzeko moduko leku batera eraman behar da.
Ez da nahastu behar tramankulu hori putzu beltzarekin, hondakin-urak biltzeko sistema zaharrarekin, oso inperfektua baita, hondakinak biltegiratzera mugatzen baita, eta gaur egun debekatuta dago herrialde askotan, behar bezala tratatzen ez direlako.
Putzu beltz
Putzu beltza estolderiarik ez dagoen tokietan (baserrietan, adibidez) hondakin-urak jasotzeko eta metatzeko lurpeko zulo itxia da, hondakinen deskonposizio anaerobioa gertatzen dena eta hondotik likidoa lurpera iragazten dena.
XIX. mendetik aurrera, hainbat herrialdetako ingurumen-legediek mugak ezarri zizkioten putzu beltzak eraikitzeari. Estolderiarik gabeko eremuetan baino ez zen erabili; kasu horietan, hobi septiko bat eraiki behar da, ur beltzak hartzen dituena, eta bertan hondakinak tratatu eta materia solidoa dekantatzen da. Hobi septikotik materia solido gutxiko urak ateratzen dira, putzu itsuan amaitzen direnak.
Hobi septikoa, putzu itsua ez bezala, material iragazgaitzez egina dago eta aldian-aldian hustu behar da.
Ina Higgins
Frances Georgina Watts Higgins Bournes, ezagunagoa Ina Higgins izenez (Cork, Irlanda, 1860ko iraila – Killenna, Malverne, Victoria, Australia, 1948) Australiako baratzezaina, paisaia-arkitektoa, ekintzailea eta feminista izan zen. Victoriako (Australia) lehen paisaia-arkitektoa izan zen.
Ina Higgins John eta Anne (jaiotzez Bournes) Higginsen alaba izan zen. Cork konderrian jaio zen, Irlandan, 1860an. Irlandatik Melbournera (Australia) joan zen, "Eurynome" izeneko ontzian, 1870eko otsailaren 12an, amarekin eta lau neba-ahizpekin. Bai Ina bai haren ahizpa txikia, Anna, emakumezkoentzako Presbiterianoen Eskolara eta Melbourneko Unibertsitatera joan ziren. Henry Bournes Higgins neba Australiako Auzitegi Nagusiko epailea izan zen.
1897an, Charles Bogue Luffmanek, Melbourneko Burnley Hortculturales College-ko zuzendariak, emakumeak hartu zituen bere erakundean ikasle gisa. Gertaera horrek eragin handia izan zuen paisaiaren arkitekturaren garapenean. Ina Higgins Burnley-n matrikulatu zen 1899an, eta, ondoren, Viktoriako lehen emakume profesional gisa ezarri zen (ez zegoen paisaia-arkitektorik Australian hirurogeiko hamarkadara arte), eta, aldi berean, aktibista politiko gisa paper nabarmena izan zuen. Murrumbidgee barrutian ereduzko bi hiri berri eratzeko planetan lagundu zuen, Hegoaldeko Gales Berriko Irrigazio Batzordeak gonbidatuta, lorategi pribatu nabarmenak diseinatu zituen eta emakumeek lanbidean parte hartzea defendatu zuen.
1891n, Victoriako parlamentuari 30.000 bat emakumek sinatutako eskaera bat aurkeztu zitzaion, une horretako Gobernuari emakumeek bozkatzeko eskubidea eskatzeko. Eskubide hori 1908. urtera arte lortu ez zen arren, eskaera Victorian emakumeen mugimendu sufragistaren indar-adierazpena zen. Ina Higginsek eskaera sinatu zuen eta, 1894tik aurrera, Emakumearen Kontseilu Batuko ohorezko idazkaria izan zen. 1900az geroztik bere batzorde exekutiboan eseri zen.
Lehen Mundu Gerran, Ina Higgins, berrogeita hamarreko hamarkadan, aktibo zegoen lorezaintza paisajistikoan eta jarduera politikoan. 1914an, Hegoaldeko Gales Berriko Gobernuko Ureztatze Batzordeak gonbidatu zuen, Hegoaldeko Gales Berriko Murrumbidgeeko ureztatze-barrutietan bi udalerri berriak eraikitzeko planekin laguntzeko. 1915ean, emakume kooperatiben landetxe bat, The Women's Rural Industries Co. Ltd. (Emakumeen landa-industria), Mordialloc-en hasi zenean, Ina Higginsek parte hartu zuen. Emakumeen Elkarte Politikoko kide ere bazen.
1890az geroztik, Ina familiaren etxean bizi izan zen, Killenna, Malvernen (Victoria, Australia). Inoiz ez zen ezkondu eta bertan bizi izaten jarraitu zuen, 1948ko urriaren 26an hil zen arte.
Hormona-nahasle
Hormona-nahasleak sistema endokrinoan eragotz dezaketen substantzia kimikoak dira. Asaldu horiek kontrako emaitza ugari eragin ditzakete giza osasunean, besteak beste, ernal-haziaren eta ugalkortasunaren nolakotasunean asalduak, sexu-organoetako anomaliak, endometriosia, pubertaro goiztiarra, kiriotzaren funtzio asaldatua, funtzio immunea, zenbait minbizi, arnas arazoak, arazo metabolikoak, diabetesa, gizeneria, gaixotasun kardiobaskularrak, hazkunde-, neurologia- eta ikaskuntza-ezintasunak, eta gehiago. Hormona-nahasleek, etxeko eta industriako ekoizkin askotan aurkitzen direnek, "gorputzeko hormonen sintesia, jariaketa, garraioa, batasuna, ekintza edo deuseztapena oztopatzen dute, homeostasiaren garapenaren, portaeraren, ugalkortasunaren eta mantentzearen erantzule baitira (metabolismo zelular normala)."
Arno Kontserbazio Bereziko Eremua
2013. urteaz geroztik, eta Eusko Jaurlaritzak dekretuz izendatuta, Arno mendikatea Natura 2000 Sareko Kontserbazio Bereziko Eremua (KBE) da, eta sare horren ES2120004 kodea du. Guneak 1.112 hektarea ditu eta Mendaro (252 ha) eta Mutriku (759 ha) artean banatuta dago. Lurzoruaren % 9 publikoa da (heren bat Mendaron eta bi heren Mutrikun).
Arnon artadi kantauriarra da nagusi. Baso mota hau urria da Gipuzkoan, eta arroka ama azaleratzen den eguterako kareharrizko lurzoruetan azaltzen da, malda handiko hegaletan. Hortaz, bere orientazioa, hegoaldera begira, eta lurzoruaren iragazkortasun handia direla eta, artadia oso baso lehorra da. 1960ko hamarkada arte, artadia egur-ikatza egiteko izan zen ustiatuta, eta gaur egun artadiak erakusten duen eitea horren ondorioa da. Bestalde, babestutako eremuaren %33 baino gehiago zuhaitz aloktonoen landaketak dira, batez ere pinuak.
Artearekin batera, basoan ugariak dira erramuak, gartxuak, karraskilak, gurbitzak edo arrosa basatiak. Zurezko floran, berriz, elorri beltzak, elorri zuriak, hurritzak, gorostiak edo zuhandorrak agertu ohi dira.
Babesgunearen iparraldeko aldean paisaia aldatzen da, malda handiak desagertzen dira eta, Olatz bailaran, adibidez, landazabalak, larreak eta laboreak dira habitat nabarmenenak.
Faunan, ur-igel arrunta, uhandre marmolairea, sugegorri kantauriarra, erbinudea, lepazuria, azkonarra, eta basurdea dira aipagarrienak. Kobazuloetan, saguzar-kolonia ugari dago. Harkaitzetan sai zuria habiagile da gunean.
Ondoren, KBEn dauden interes komunitarioko habitat eta espezieak zerrendatzen dira. Parentesi arteko zenbakiek Habitatei buruzko 92/43 Zuzentarauaren I. eranskineko kodeekin bat datoz.
Espezie Mehatxatuen EAEko Katalogoko bi espezie aurkitu dira Arnon, biak interes berezikoak. Gorostia ("Ilex aquifolium") oso ugaria da artadiaren oihanpeko hainbat eremutan, eta hagina ("Taxus baccata"), askoz urriagoa. Gainera, errat"za" "(Ruscus aculeatus") oso arrunta da artadiaren zuhaixka-geruzan.
Zerrendan, Habitatei buruzko Zuzentarauaren II. eta IV. eranskinetan ageri diren espezieak, eta Estatuan edo EAEko katalogoan mehatxatutako espezie gisa sailkatuta daudenak ageri dira.
Habitat naturalak
Prozesu ekologikoak
Izarraitz Kontserbazio Bereziko Eremua
2013. urteaz geroztik, eta Eusko Jaurlaritzak dekretuz izendatuta, Izarraitz mendikatea Natura 2000 Sareko Kontserbazio Bereziko Eremua (KBE) da, eta sare horren ES2120003 kodea du. Guneak 1.593 hektarea ditu eta Azpeitia (542 ha), Azkoitia (538 ha), Deba (508 ha) eta Zestoa (5 ha) artean banatuta dago. Lurzoruaren % 7 publikoa da eta Azpeitiko, Azkoitiko eta Zestoako Udalen lurrak dira.
Malda handiko mendi-mazela harritsuek baldintzatzen dute Izarraizko paisaia. Behealdean landazabala da nagusi, eta haren ordez, altueran, baso-landaketak eta baso zatikatuak ageri ohi dira. Gainera, mosaiko horretan mendiko larreak ere badaude.
Eremu babestuak arroka basikoen inguruneetako landare-komunitateak ditu: haitzetako pagadiak, gailurreko baso mistoak, elordiak, azaleko lurzoruetako larre harritsuak, haitzetako flora, etab. Bestalde, altuera txikiagoetan, hariztiak daude eta erreka bazterretan haltzadiak.
Oro har, nahiko ondo kontserbatutako lurraldea da: %36 bertako basoak dira, %26 larreak eta %12 sastrakak.
Ondoren, KBEn dauden interes komunitarioko habitat eta espezieak zerrendatzen dira. Parentesi arteko zenbakiek Habitatei buruzko 92/43 Zuzentarauaren I. eranskineko kodeekin bat datoz.
Habitat naturalak
Espezieak
Aurreko puntuko lehentasunezko elementuez gain, badira beste habitat natural eta basa-florako eta -faunako beste espezie batzuk, “babes bereziko araubidean” daudenak. Babes berezia merezi duten habitat naturalak eta espezieak dira, beren balio zientifiko, ekologiko eta kulturalaren arabera, eta beren berezitasun, bitxitasun edo mehatxu mailaren arabera. Atal honetan daude, halaber, Habitatei eta Hegaztiei buruzko Zuzentarauen eranskinetan, edo Espezie Mehatxatuen Katalogoetan agertzen diren espezieak.
Dara McAnulty
Dara Seamus McAnulty (2004) iparirlandar naturalista, idazle eta ekologista da.
2004an jaio zen eta Mourne mendietatik gertu bizi da familiarekin.
2020ko maiatzean "Diary of a Young Naturalist" liburua argitaratu zuen. Nerabe autista gisa naturarekin zuen lotura bizia deskribatzen du. Wainwright sarirako sailkatutako egilerik gazteena da eta 2020an irabazi zuen. Gainera, An Post Irish Book Award irabazi zuen urte berean. 2021ean, Dalkey sarirako sailkatu zuten eta British Book Awards irabazi zuen fikzioz kanpoko narrazioen kategorian.
"The Big Issue" eta "The Guardian" egunkarietarako idatzi du. BBC Radio Ulster irratian aurkezle gisa lan egin du eta BBC Springwatchen eta BBC Countryfilen agertu da. 2021eko ekainean "The Irish Times" egunkarian hileroko natura-zutabea idazten hasi zen.
Hegazti harraparien jazarpenaren eta biodibertsitate galeraren aurkako kanpainak egiten ditu. 2019an, 15 urte zituela, Kontserbaziorako RSPB domina irabazi zuen.
2021ean, Twitter utzi zuen tratu txarrak jaso ondoren, Kate Clanchyren "Some Kids I Taught and What They Taught Me" liburuko ikasle autisten eta zuriak ez diren ikasleen deskribapenei buruzko kezkak partekatu zituelako.
2022ko abuztuaren 31n, Britainiar Inperioaren Domina eman zioten ingurumenari eta pertsona autistei egindako zerbitzuengatik.
Cantarella
Cantarella edo acquetta di Perugia pozoi usaingabea, koloregabea eta zaporegabea da; artsenikoa txerri-errai lehorrekin nahastuz lortzen zutena. Azukrearen antzeko hauts zuri gisa aurkeztuz. Pozoi oso toxikotzat jotzen zuten, eta heriotza eragiten zuen, oinaze izugarrien ondoren, hogeita lau ordutan. Esaten denez, etsaiek Borgiarren bizitzaren inguruan sortutako kondaira beltzaren arabera, erabiltzen zuten oinarrizko arma izan zen.
"Cantarella" Pizkundeko Italian gehien erabili zen pozoia izan zela uste da, teorian Medici, Borgia, Orsini, Sforza eta Barbarigo bezalako dinastia ospetsuen familia-azpijokoetan hilketa-tresna gisa erabiltzen baitzuten. Orduko adituen esanetan, ez zuen aztarnarik uzten.
Bere antidotoa dimerkaprola omen zen.
Prestatzeko ustezko modu bat txerri bat sakrifikatzea zen, zeinaren erraiak artsenikoz bustiz ateratzen ziren, eta kobrezko ontzi batean jartzen ziren hogeita hamar egunez, erabat usteltzearen zain. Tarte hori bete ondoren, usteldutako masa atera eta kristalizazioa lortzeko lehortzen ziren likidoak biltzen ziren. Emaitza, azukrearen antzeko hauts zurixka bat, metalezko kaxa txiki batean uzten zuen, urrezkoa ahal izanez gero.
Dimerkaprol
Dimerkaprola konposatu oliotsu likidoa da, medikuntzan agente kelagarri gisa erabiltzen dutena. Merkaptanoen ezaugarri diren usain garratz eta desatsegina du. Uretan disolbagarria da, 100 ml-ko 8.7 gramoraino, eta terapeutiko gisa erabiltzen da artsenikoarekiko eta beste metal astun batzuekiko gehiegizko esposizioak eragindako intoxikazioan.
Bigarren Mundu Gerran, tropa aliatuak substantzia gaseoso toxiko baten ondorioak jasaten hasi ziren, eta, beraz, etsaiak erabilitako gasek eragindako intoxikazioaren tratamendurako terapeutika bat garatzeko beharra ikusi zen, lewisita (beta-kloroetildiklororoarsina) bezala, sintesizko konposatu kimiko bat toxikotasun handiarekin, ekintza besikatzaile batekin eta birikarekiko narritadura handiarekin. Gertaera hau 1940an hasteko detonatzailea izan zen, garai hartan Lloyd Arthur Stocken eta Oxfordeko Unibertsitateko biokimika saileko lankideak lewisitari aurre egiten zion substantzia bat aurkitzera eraman zituen ikerketa. Ipar Amerikako zientzialariek britainiarrekin bat egin zutenean, substantzia BAL "British Antilewisite"ren () akronimo izendatu zuten. Baina gerra zela eta, 1945ean eman zen ezagutzera bere aurkikuntza. Dimerkaprola aurkitzea eragile terapeutiko erabilgarri baten garapenaren kasu nabarmenetako bat da, urratsez urratseko ikerketa logiko baten emaitza gisa, hautespen enpirikoaren ikuspegia egiten zenean egiten zenaren kontrakoa. Urte berean dimerkaprolaren lehen emaitzak argitaratzen hasi ziren. Aurkitu zen substantzia animalia-azalari aplikatzen zaionean, lewisitaren ekintza besikatzailearen aurka babesten duela. Ikerketen emaitzek adierazten zutenez, armategiek toxikotasunik gabeko eraztun-kelagarri bat osatzen dute, eta oso egonkorra dimerkaprol delakoarekin.
Ondoren, dimerkaprola kelagarri gisa nola erabil zitekeen ikertzen jarraitu zen, 1951n Wilsonen eritasunaren terapeutikan arrakastaz erabiltzen hasi zen arte.
Dimerkaprolen disoluzio urtsuak ezegonkorrak dira, autooxidazioa dela eta; horregatik, landare-olioetan disolbatu behar da. Dimerkaprola agente erreduktore oso indartsua da eta metahemoglobina hemoglobinara erreduzitzeko gai da.
Fundatzaile efektua
Populazioen genetikan, fundatzaile efektua, populazio nagusi bateko banako kopuru oso txiki batek populazio berri bat sortzen duenean gertatzen den aldakuntza genetikoaren galera da . Kasu honetan, jatorrizko populaziotik azpitalde txiki bat atera ohi da, zeinetan ez den zertan jatorrizko populazioaren aldakortasun guztia islatuta egon behar . Izan ere, jatorrizko populazioarekin alderatuz populazio berri honen tamaina askoz ere txikiagoa izaten denez, jatorrizko populazioarekiko aldakortasun genetiko txikia erakutsi dezakete. Hori ez ezik, jito genetikoarekiko sentikortasun handiagoa erakutsi ohi dute baita ere, kasu hauetan endogamia areagotu ere egin daitekeelarik. Hortaz, ematen den aldakortasun genetikoaren galeraren ondorioz, populazio berria jatorrizko populazioarekiko desberdina izan daiteke, bai genotipikoki, bai fenotipikoki. 
Muturreko kasuetan, halaber, fundatzaile efektuak espezie berrien espeziazioa eta hauen ondorengo eboluzioa ekar dezake . Izan ere, zenbaitetan argudiatu da maiztasun alelikoetan gertatzen den aldaketa faktore potentzialki garrantzitsua dela espeziazioan, genotipoen maiztasun eta konbinazio berriak sortzen baitira populazio fundatzaileetan. Jatorrizko populazio handian eboluzionatuko ez luketen alelo hauek, beraz, askoz ere maiztasun handiagoan ager daitezke populazio berrian, puntako aldaketa moldagarri azkarrak eraginez eta isolatu peripatrikoetan ugalketa-isolamendua sortuz .
Irudian ikusten den bezala, hasierako populazioan (ezkerrean dagoen borobil handian) irudikatuta dauden indibiduoek erakusten duten aleloen maiztasuna nahiko antzekoa da, borobil urdinak zein karratu gorriak proportzio nahiko antzekoan agertzen baitira. Ondoren, fundatzaile efektu desberdinen ondorioz, populazio desberdinak bereiz ditzakegu (eskuinaldean dauden borobil txikiagoak). Irudikatutako lehenengo eta hirugarren fundatzaile populazioetan, indibiduo guztiak karratu gorriak edo borobil urdinak dira hurrenez hurren. Beraz, bi kasuetan populazio berri hauen sorrera emateko gertatu den efektu fundatzailearen ondorioz alelo baten galera eman da, borobil urdinarena lehenengo populazio fundatzailearen kasuan eta karratu gorriarena hirugarren populazio fundatzailearen kasuan. Bigarren fundatzaile populazioan, aldiz, borobil urdin zein karratu gorrien proportzioa nahiko antzekoa mantendu dela ikus dezakegu, beraz populazio berri honek jatorrizko populazioaren aldakortasun genetiko antzekoa erakutsiko duela suposa dezakegu. Gerta liteke ere fundatzaile populazioa osatzen duten indibiduoek bi aleloak mantendu izana baina alelo hauen maiztasuna aldatu izana, hau da, gerta liteke populazio berri hauetan karratu gorri edo borobil urdinen proportzioa nabarmen handiagoa izatea besteekin alderatuz.
Polimorfismoan oinarritutako metodoek aldakuntza genetikoaren eredu behatuak aprobetxatzen dituzte genoma osoko arbaso komun berrieneraino heltzeko. Horretarako, eskualde bateko gune heterozigotoen dentsitatea zein populazio bateko markatzaileen frekuentzia alelikoak azter ditzakete . Dena den, esan beharra dago metodo hauek mutazioen erlojuan oinarritutako inferentziak egiten dituztela, eta, beraz, bereizmen txikia dutela duela gutxiko denbora-eskaletan .
Haplotipoetan oinarritutako metodoek, populazio batean ondorengoengatik heredatutako segmentu berdinen banaketa karakterizatzen dute duela gutxiko historia demografikoa ondorioztatzeko . Aipatu beharra dago fundatzaile efektuak karakterizatzeko gehien erabiltzen diren mota honetako metodoek, konputazio-mailakatzearen bidez lor daitezkeen populazio-datu mailakatuak erabiltzen dituztela . Dena den, horrek kalitate handiko lagin ugari eskuragarri izatea eskatzen du. Gainera, konputazio-fasean eman daitezkeen akatsek ("aldaketa-erroreak"), ondorengoek heredatutako segmentuen luzeren zenbatespen partzialak eragin ditzakete . Beraz, metodo hauek zaratatsuak eta ez hain zehatzak izan ohi dira denbora-eskala zaharragoko laginekin zein tamaina txikiko edo estaldura mugatuko laginekin lan egiten denean (antzinako genomak, esaterako).
Fundatzaile efektuaren araberako espeziazioa isolamendu geografiko nabarmena duten espezieen (adibidez, uharte-espeziazioa) edo inguru berrietan oso gutxitan sakabanatzen diren baina ondo bizirauten duten espezieen jatorria azaltzeko askotan erabili den hipotesia da . Fundatzaile efektuaren araberako espeziazioko eszenatoki klasiko batean, banako kopuru txiki bat jatorrizko populaziotik isolatuta geratzen da. Isolatuta geratzeaz gain, askotan populazio txiki honek muturreko botila-lepoak ere jasan ditzake, jito genetikoaren areagotzea eman daitekeelarik. Honek guztiak ingurune berrira egokitutako konbinazio aleliko berrien eraketa azkartzen du ("iraultza genetikoa" izeneko prozesua).
Efektu fundatzaileak dakarren aniztasunaren galerak, ondorio garrantzitsuak izan ditzake hainbat alderditan. Esaterako, paisaia berriei egokitzeko eman beharreko erantzunak muga ditzake, egokitze hori ematea baimentzen duten aleloak galdu baitira . Hori ez ezik, gertatzen diren ondorio estokastikoek ere, aldaketak eragin ditzakete aleloen maiztasunean: aldaera arraroak galtzea, zenbait aleloren maiztasuna handitzea, aldaera arraroak finkatzea (jatorrizko populazioan maiztasun baxuan agertzen ziren aleloak finkatzea populazio berri honetan), lehen ohikoak ziren aleloen maiztasuna murriztea etab. Horrek guztiak biztanleriaren dibergentzia genetiko azkarra ekar dezake .
Hawaiiko artxipelagoan askotariko fauna endemikoa dagoen arren, sumendi kateen ondorioz sortutako "laba-hodien kobazuloetan" bizi den "Oliarus polyphemus" espeziea nabarmendu behar dugu. "Oliarus" espezieak ekosistema honetako kobazuloetan nahitaez bizi diren lehen mailako kontsumitzaile bakarrak dira. "Oliarus" kladoa osatzen duten 85 espezie ezagunen artean, Hawaii uhartean 3 dira kobazuloetako taxon endemikoak, "O. polyphemus" zabal-zabal banatuta dagoen bakarra izanik. "O. polyphemus-"ek bere habitatari lotutako karaktereak (begiak, hegoak, pigmentazioa) izugarri murriztu ditu, klado berdineko beste espezieek ez bezala. Espezie honek, beraz, desberdintasun fenotipiko eta genetiko handiak erakusten ditu klado berdineko beste espezieekin alderatuz, migrazio tasa baxua duten populazio isolatuak direla iradokituz. Horrek, aldi berean, populazio berri hauek hainbat efektu fundatzaileren ondorioz sortu direla iradokitzen du . 
"Drosophila silvestris" edo Hawaiiar Drosophila, Hawaii uharteetako endemikoa den euli talde bat da. Zenbait ikerketek aditzera eman dutenaren arabera, badirudi euli hauek distantzia luzeko sakabanatze-gertaeren bidez kolonizatu zituztela Hawaiiko uharteak. Hori ez ezik, kolonizazio-gertaera horiek askotan gertatu zirela eta gertaera bakoitzak gizabanako kopuru txiki bat inplikatu zuela uste da. Jatorrizko populazioaren parte ziren euli kopuru txiki batek isolatutako uharte horiek kolonizatu izanak, beraz, fruta euli honen hainbat espezie garatzea ekarri du (espezie bakoitza bere nitxo ekologiko espezifikora bakarrik egokitua dagoelarik) . Aipatu beharra dago populazioaren hasierako tamaina txikiak zein dibertsitate genetiko mugatuak, deriba genetikoarekin eta hautespen naturalarekin batera, populazio horien dibergentzia azkarra ekarri zutela, denborarekin, dibergentzia horrek espezie ezberdinen eraketa ekarri zuelarik. Esan bezala, espezie bakoitzak baliabide ekologiko espezifikoak ustiatzeko eboluzionatu egin du, hala nola, uharte jakin batzuetan dauden mikrohabitat zehatzetara egokituz. Izan ere, hautespen naturalak efektu fundatzaileen ondorioz sortutako populazio berri horietan emandako aldaketa genetikoen gainean jardun zuen, baliabide espezifikoak eraginkortasun handiagoz ustiatzeko aukera ematen zieten ezaugarriak erraztuz . 
Gertaera fundatzaileek funtsezko zeregina izan dute espezie askoren dibertsitate genetikoaren osaeran, baita gizakiarenean ere. Izan ere, anatomikoki modernoak diren gizakiak mundu osora hedatu ziren azken ~ 50.000-100.000 urteetan, etengabeko botila lepoak eta nahasketak jasan ondoren . Hori ez ezik, giza populazio askok fundatzaile efektu larriak jasan dituzte iragan hurbilean: isolamendu geografikoagatik (finlandiarrak, adibidez) , migrazio historikoengatik (Roma, esaterako) edo praktika kulturalengatik (amishak eta judu askenaziak, besteak beste) .
Fundatzaile efektuaren ondorioz sortutako populazio berriek jatorrizko biztanleriaren aldakortasun genetiko osoaren zati txiki bat baino ez dutenez, jatorrizko populazioan oso arraroa izan daitekeen alelo bat askoz ere maiztasun handiagoarekin ager daiteke populazio fundatzailean . Eta horrek aldi berean, belaunaldi gutxi batzuen ostean nahasmendu espezifikoen maiztasun oso altuak ekar ditzake isolatutako populazio desberdinetan, askotan jito genetikoaren eta endogamiaren ekintza gehigarriak ere ematen direlarik.
Amish, menonita eta huterita talde erlijiosoak Europan sortu ziren XVI. mendeko Erreforma Protestantean. Talde hauek kolektiboki anabaptista bezala ezagutzen dira . Hauek guztiak sozialki isolatuta dauden, fluxu genetiko txikia duten eta historian zehar egindako migrazioek eraginda botila-lepo genetiko ugari izan dituzten taldeak dira. Gainera, fundatzaile-efektua nahiko nabarmena da ere populazio anabaptistetan. Adibidez, Ipar Amerikako 40.000 huterita baino gehiagok 89 kide fundatzaileko talde bateraino bila dezakete beraien jatorria . Esan bezala, fundatzaile-populazio txikiek eta isolamenduak homogeneotasun genetikoa sortzen dute. Honek, nahasmendu genetiko jakin batzuen prebalentzia neurri handi batean alboratzea ekar dezake, bereziki afekzio autosomiko atzerakorrena . Zistinosi nefropatikoa esaterako, biltegiratze lisosomikoko nahasmendu autosomiko atzerakor arraroa da, populazio orokorrean 100.000 haurretatik bati eragiten diona (eramaileen maiztasuna 150etik bat delarik gutxi gorabehera) . Ontarioko Old Order Amish populazio batean, aldiz, gaixotasun hau pairatzen duen biztanlerian mutazio espezifiko bat dago. Populazio honetan, gaixotasunaren maiztasuna askoz ere altuagoa da, Amish talde honetan eramaileen maiztasuna sei pertsonatik bat baita . Horrek 144 pertsonatik batek gaixotasuna garatzeko probabilitate handia duela iragartzen du. 
Quebec-eko biztanleriaren %80 inguru (7,8 milioi) frankofonoa da. Horietako gehienak, Frantziatik 1608tik aurrera Kanadara iritsitako 8.500 kolonoen ondorengoak dira . Europar etorri berri horiek Quebec-en (1608) eta Montrealen (1642) kokatu ziren lehenik, gaur egun Kanadako bi hiri-eskualde handienak direnak. Mende eta erdiko iraupena izan zuen migrazio hau, 1759ko britainiar konkistaren ondoren amaitu zen gutxi gorabehera. Hortik aurrera, franko-kanadarrak azkar hedatu ziren, hizkuntza- eta erlijio-oztopoek eragindako isolamendu erlatiboaren testuinguruan. Hau da, hazkunde demografikoaren ondorioz, Quebec-eko eskualde berriak kolonizatu ziren, urruneko eskualdeak eta eskualde isolatuak barne, biztanleriaren banaketa bultzatu zelarik. Hala ere, beste eskualde batzuetan efektu fundatzaileak pairatu dituzten populazioak dauden arren, efektu fundatzaile hauek batez ere nabariak izan dira Quebec eta New Brunswick bezalako eskualdeetan .
Zenbait azterlanek efektu fundatzaileak jasan dituzten populazio gehiago erakutsi dituzte: zenbait populazio europarrak , japoniarrak eta indiarrak besteak beste, baita finlandiarrak eta islandiarrak ere .
Intsektuen hotel
Intsektuen hotela edo intsektuen etxea intsektuek hibernatzeko edo ugaltzeko berariaz sorturiko eraikin artifiziala da. 1990. hamarkadatik aurrera intsektuen hotelen eraikuntza sustatu izan da lorezaintza naturalistan eta biologia eskolatan.
Nekazaritzaren presioak, erabiltzen diren pestizidak eta basoetan zuhaitz zaharren urritasunak eraginda desagertze arriskuan dauden intsektu espezieak babestea du helburu. Horregatik intsektuei negua igarotzeko babesa eta habiak eraikitzeko aukerak eskaintzen zaizkie.
Badira materia organikoa usteltzen laguntzen duten intsektuak, lurzorua aberasten dutenak, eta badira intsektu polinizatzaileak ere hotel hauetan babesa hartzen dutenak.
Ikerketek erakutsi dute eragin positibo handiak ekartzen dituela inguruko landa eremuetan, landareen ugalketan, izurriteen kontrolean eta animalien elikadura katean esate baterako.
XIX. mendean Ingalaterrako lorategietan ohiko bihurtu ziren intsektuen hotelak. Garai hartan intsektuak behatzea zuten helburu baina gaur egungo intsektuen hotelen aurrekari kontsideratzen dira.
Azken urteetan baratza duten eskolatan jartzen hasi dira, ikasleak intsektuen garrantziaz ohar daitezen.
Hotelak eraikitzeko naturatik hartutako materialak erabiltzen dira, zura, enbor azala, lastoa, zohikatza, pinaburuak... Hauetaz gain, zulodun adreiluak, terrakota eta keramika, osagai metalikoak eta alanbrezko pantailak ere erabiltzen dira. Eguratsaren eraginari aurre egiteko inpermeabilizatu egiten da, baina garrantzitsua da erabiltzen diren zelulosa eta egurrek produktu kimiko gehigarririk ez edukitzea.
Erle eta liztor bakartiek ez dute erreginarik eta ez dute erlauntzarik osatzen, ondorioz ez dute polen edo nektarrik pilatu behar. Erle bakarti gehienek habia egiteko tunela eraikitzen dute lokatzetan, adarretan edo hostoetan. Hauek jasotzen dituzten hotelek zuhaitza enbor zati batean 2-10 mm arteko diametrodun hodiak egiten dituzte 10 cm inguruko luzera dutenak. Hodi horiek sarrera biguna izaten dute intsektuaren gorputza ez kaltetzeko, sarritan harea erabiltzen da.
Erle emeak hodian zehar gelaxkak egiten ditu eta bakoitzean arrautza bana jartzen du. Horregatik komeni da urtero erleentzako zatia berriztatzea.
Hibernatzen duten tximeletek toki babestuak bilatzen dituzte, etxe estalpetako zirrikituak edo hosto multzoen artekoak baliatzen dituzte. Hoteletan zirrikitu bertikalak egiten dira tximeleten hegala ez kaltetzeko.
Inguruan gerta daitezkeen izurriak kontrolatzeko baliagarria izaten da intsektu harrapariak babestea. Marigorringoak dira adibide argienak, landare zorrien aurka jarduten baitute. Animalia hauei adreilu pilatutako eta teilatuaren arteko hutsune handiak gustatzen zaizkie euritik babesteko eta harraparietatik ezkutatzeko.
% 50eko dosi hilgarri
Toxikologian % 50eko dosi hilgarria edo LD da substantzia kaltegarri batekin kontaktuan jartzean, mikroorganismo-populazio handi baten erdia hiltzeko behar den kontzentrazioa. Substantzien toxuikotasunaren neurria emateko usatzen da. Zenbat eta zenbakizko balio txikiagoa izan orduan eta kaltegarriagoa da substantzia.
Normalean saioak animaliengan egiten direnez honela adierazten da: emandako substantziaren masa animaliaren gorputz-masarekiko ratioa. Eskuarki, miligramo/kilogramo (mg/kg) gisa ematen da. Kasu berezi batzuetan mg-en ordez beste unitate batzuk baliatzen dira, adibidez, nanogramoa toxina botulinikoaren kasuan.
Ekoantsietate
Ekoantsietate terminoa ingurumeneko kataklismo baten beldur kronikoa da, hedabideetan klima-aldaketaren inpaktuei buruzko albiste katastrofistak entzuteak eragindakoa, eta norberaren, haurren eta etorkizuneko belaunaldien etorkizunaz arduratzean sortzen da. Kontzeptua Ameriketako Estatu Batuetako Psikologia Elkarteak sortu zuen 2017an. Hala ere, oraindik ez da diagnostiko ofizialtzat hartzen osasun mentalaren arloan herrialde guztietan.
2020an, Center of Climate and Resilience Research (CR2) zentroaren txosten batek adierazi zuen 18 urtetik gorako latinoamerikarren %89k klima-aldaketarekin oso kezkatuta edo nahiko kezkatuta dagoela. Gainera, inkestatutako herrialde bakoitzean, uste da herrialdea ez dagoela ondo prestatuta klima-aldaketari aurre egiteko; %97k uste dute beren herrialdeak ezer edo gutxi prestatuta daudela.
Urtebete geroago, gazteentzako beste azterlan batek antzeko ondorioak atera zituen berriro. Social Science Research Network (SSRN) ikerketa-hedapenerako plataformak argitaratu zuen ikerketa, eta ondorioztatu zuen klima-aldaketak kezkatzen zuela taldea. % 59 zeharo kezkatuta edo oso kezkatuta, % 84, gutxienez, nahiko kezkatuta. Bestalde, %50 baino gehiago triste, antsietate egoeran, haserre, ahul, babesgabe eta errudun sentitzen zen. % 45ek baino gehiagok esan zuen klima-aldaketari buruzko sentimenduek kalte egiten diotela haren bizitzari, eta klima-aldaketari buruzko pentsamendu negatibo ugari jakinarazi zituzten.
Gainera, ekoantsietatearen aurretik, ingurumen-ondorioekin zerikusia izan zuen lehen terminoa solastalgia izan zen. Glenn Albrecht filosofo australiarrak proposatu zuen lehen aldiz, eta bere lurraldeak suntsitzearen ondorioz sorturiko sintoma psikologikoen multzo gisa definitu zuen, giza jardueren edo klimaren ondorio.
Zeinu/sintomen barruan, kasurik larrienetan, ekoantsietateak itomena edo depresioa eragin dezake. Gainera, erru/erantzukizun sentimendua adierazten dute, eta horrek eragina izan dezake seme-alabak izateko edo ez izateko erabakian.
Ekosofiak dioenez, antsietate-sentsazio hori, neurri handi batean, egungo klima-baldintzek eta etorkizuneko ziurgabetasunak eragiten dute. Pertsonak izaki zaurgarri eta interkonektatu gisa ezarriz, komunitate, animalia eta ekosistema asko mehatxatzen dituen berehalako arriskua hautematen dutenak. Giza osasun mentalari zuzenean eragiten dion indarkeria-zikloa da.
Erakundeetako hainbat akademikok eta gizarte zibileko partaidek ekoantsietateari aurre egin diote.
Horietako bat Maisa Rojas da, CR2 erakundeko kidea eta gaur egungo ingurumen-ministroa Txilen. Hark esan zuen fenomeno hori giza erreakzioen zati bat dela, duela urte gutxi arte klima-aldaketari buruz hitz egiten baikenuen etorkizuneko zerbait bezala, hartz polarrei gertatuko zitzaien zerbait, baina orain bakoitzak bere bizitzan bizitzen ari gara, eta munduko eskualde guztietan desberdin ikusten da. Alta, denok ikusten ari dugu gure aurrean klima-aldaketa.
Caroline Hickman akademiko eta Psikologia Klimatikoko Aliantzako (CPA) kide da, eta horri buruzko azterlanak ere egin ditu. Horretan, klima-antsietatea ingurumenagatiko antsietatea dela dio. Gainera, bere ustez, gobernuek eta boterea dutenek berehala jokatzen ez dutela ikusteak ekoantsietatea eragin dezaketen sentsazioak eragiten ditu.
Nigel Marven
Nigel Alan Marven (Barnet, Hertfordshire, 1960ko azaroaren 27a) ingeles aurkezle eta natura dokumentalen ekoizle britainiarra da, ornitologoa eta kontserbazionista.
Hilekorako kulero
Hilekorako kuleroak, hilekoaren kuleroak, kulero menstrualak edo hilekoa xurgatzeko kuleroak emakumezkoen azpiko arropa mota bat dira, menstruazioan askatzen den odola xurgatzeko diseinatuak.
Hilekorako azpiko arroparen merkatua produktu higieniko tradizionalei (hala nola konpresei eta tanpoiei) uko egiten dieten kontsumitzaileen nahiei egokituz garatu da. Hala ere, hilekorako kuleroak tanpoiekin edo kopa menstrualekin batera erabil daitezke babes gehiago lortzeko. Odola xurgatzeko eta mikrobioei aurre egiteko, teknologia desberdinak, askotan patentatuak, erabiltzen dira.
Hilekorako kuleroak hondakinak eta gastua murrizteko modu ekologikotzat jotzen dira. Hileko pobreziari aurre egiteko modu bat ere bada.
Eko-gudari
Eko-gudari (ekologia hitza gudariari uztartuta), lur-sail bat, animali, zuhaitz, landare ("Ama Lurra") salbatzeko edo laguntzeko ahalegina egiten duen ingurumen-ekintzaile bat izendatzeko erabiltzen den hitza da. Terminoa, "Eco-warrior", 1990eko hamarkadan asmatu zen Erresuma Batuan eta arrazoi filosofikoengatik zuzeneko ekintza hartzen duen pertsona definitzeko erabiltzen da. 
Ekogudarien ikurra ekogudarien bandera da.
Terminoaren beste erabilera bat legez kanpoko jardueretan aritzen den ingurumen-ekintzaile bati dagokio eta eko-terrorismoa ere deitu ohi zaio. Bestalde, eko-gerlari batek auzitegiak ere erabiltzen ditu giza jarduera bat geldiarazteko edo bertan behera uzteko baldin eta aktibistak uste badu horrek kalte egiten diola ingurumenari.
Eko-gerlari bat izan daiteke ingurumen-antolamendu batean diharduen norbait (Greenpeace adibidez) edo ingurumenerako bermeak edo hobekuntzak eskaintzen dituen ingurumen-enpresa (adibidez, zuzenean, ingurumen-produktuak salduz). 
Chico Mendes eta Ken Saro-Wiwa dira, hurrenez hurren, Brasil eta Nigeriako ekintzaile berde ezagunenak.
José Bovék hamarkada batzuk daramatza bere lurraldean neoliberalismoaren aurka borrokan.
Paul Watson eta ekintza zuzeneko kontserbazio-taldea, eko-gerlaritzat izenda daitezke, gehiegizko arrantzan eta baleen ehiza komertzialean aritzen diren itsasontzien aurkako jarrera irmoagatik.
Penti Baihua nazioartean ezaguna den huaorania da.
Timothy Treadwell hartz arreen babeserako aktibista izan zen Alaskan.
Hemikriptofito
Hemikriptofitoa Christen C. Raunkjaer daniar botanikariak 1904an proposatu zuen sailkapeneko landare mota bat da, urte-sasoi txarrean aireko atala galdu eta lur azalean zati iraunkorra mantentzen duena.
Hemikriptofito izenak "erdi ezkutaturiko landarea" esan nahi du, grezieraz ἡμι "erdia", κρυπτός, "izkutatua" eta φυτόν "landarea" baitira.
Landare iraunkorrak dira, gutxienez bi urte irauten dutenak. Agerian dauden atalak hil egiten dira negua iristerakoan, baina lur azpian, azaletik gertu, gelditzen dira kimuak eta errizomak. Lurreko humusak edo orbelak estaltzen ditu.
Hosto-galarazle
Nekazaritzan, hosto-galarazlea edo defoliantea landareek hostoa galtzea eragiten duen substantzia da. Belar- eta izurri-hiltzailetzat erabiltzen dira, baita gerra kimikoan ere. Osasunerako eta ingurumenerako arriskutsuak dira. Oso toxikoa den hosto-galarazle baten adibide klasiko bat agente laranja izenekoa da, 1961tik 1970era arte Vietnamgo gerran Estatu Batuetako indar armatuek asko erabili zutena Vietnamgo zonaldeak hostoa galarazteko.
Defolianteak herbizidetatik bereizten dira, lehenengoek hostoak landareetatik askatzea bilatzen dutelako, bigarrenak landare jakin batzuen hazkuntza suntsitzeko edo inhibitzeko erabiltzen diren bitartean.
Kotoiaren ekoizpenean hosto-galtzaileak erabiltzen dituzte uztari laguntzeko.
Freeganismo
Freeganismoa ohiko ekonomian parte-hartze mugatua proposatzen duen ideologia da, ahalik eta baliabide gutxien kontsumituz, batez ere alferrik galdutako ondasunak berreskuratuz (elikagaiak, adibidez). "Freegan" hitza "free" (doakoa) eta "vegan" (beganoa) batuz sortutako hitz bat da. Beganoek animalietatik eratorritako produktuak erosi, kontsumitu, erabili eta janztea ekiditen dute, animalien ustiapenaren aurkako protesta gisa; freeganistek, berriz (gutxienez, teorian), ez dute ezer erosten, oro har, elikadura sistemaren aurkako protesta gisa.
Freeganismoa, askotan, zabor-edukiontzietan baztertutako elikagaien bila aritzea dakar, baina freeganoak ideologia antikonsumista eta antikapitalista batekin elkartzen dira, eta bizi-estrategia alternatibo ugaritan parte hartzen dute, hala nola, borondatezko langabezian, abandonatutako eraikinen legez kanpoko okupazioan eta hutsik dauden hiri-parkeetan "gerrilla lorezaintzan".
Antigoaleko gauzen denda
Antigoaleko gauzen denda txikizkako denda bat da, antzinako objektuak saltzen espezializatua. Bere produktua normalean enkante bidez hornitzen da baina baita ere estatuko salmenten bidez, azoka txikietan bilaketen bidez, partikularrei etxeak erosiz heriotzagatik edo etxez aldatzeagatik, etab. Antikuario batean saldutako objektuak era askotakoak izan daitezke: altzariak, pinturak, dekorazioko objektuak, imitaziozko bitxiak, liburuak, etab.
Beren izaeragatik beragatik, horrelako establezimenduetan gauza arraroak eta bakarrak saltzen dira, eta jabeak, berriz, prest daude artikuluak erosteko, baita partikularrei ere. Objektu horien kalitatea oso desberdina izan daiteke, dendaren izaeraren eta kokapenaren arabera.
Antigoaleko gauzen dendak merkatuko eremu partikular batean espezializatu daitezke, antzinako altzari edo bitxigintza gisa, adibidez, bai eta estilo jakin batean ere: landakoa, hirikoa, altzari ingelesa edo frantsesa, modernismoa, Art Decó artikuluak, etab. Gaur egun denda batek lineako salmenta-osagai gehigarri bat izan dezake, baita online salmenta esklusibo bat ere, inolako denda fisikorik izan gabe.
Horrela negozioetan aritzen diren profesionalak antikuarioak dira.
Kloropreno
Kloroprenoa (IUPAC: 2-klorobuta-1,3-dieno) konposatu organiko halogenatua da CH=CCl−CH=CH formula molekularra duena. Kloroprenoa likido kolorge lurrunkorra da, usain sarkorra duena.
Kloroprenoa toxikoa izateaz gain oso sukoia da, sugar-puntua 11 C-koa baitu.
Kloroprenoaren produkzioa ia osorik polikloropreno edo neopreno polimeroa sintetizatzeko monomero gisa usatzen da. Neoprenoa erabilera zabaleko kautxu sintetikoa da.
1960ko hamarkadara arte, kloroprenoa «sintesi azetilenikoa» deiturikoaren bidez ekoizten zen. Prozesu horretan, azetilenoa dimerizatu egiten da binilazetilenoa emateko. Binilazetilenoa hidrogeno kloruroarekin konbinatzen da gero, 4-klorobuta-1,2-dienoa emateko, zein kobre(I) kloruroaren presentzian, 2-klorobuta-1,3-dieno, hots, Kloropreno gisa berrantolatzen den.
Sintesi horrek desabantaila batzuk ditu, hala nola energia-kontsumo handia eta hasieran egin beharreko inbertsio handia.
Fabrikatzaile guztiek baliatzen duten kloroprenoaren sintesi modernoak butadienoa usatzen du lehengai moduan. Buta-1,3-dienoari kloro-atomo bat gehitzen zaio eta 1,4-diklorobut-2-eno ematen du. Honen isomerizazioak 1,2-diklorobot-3-eno ematen du. Ondoren, hidrogeno-atomo bat 3 posiziotik erauzten da, eta kloro-atomo bat 4 posiziotik lotura bikoitz bat eratzen delarik molekularen 3 eta 4 karbonoen artean, hots, kloroprenoa.
Poluitzaile Organiko Iraunkorrei buruzko Stockholmeko Hitzarmena
Poluitzaile Organiko Iraunkorrei buruzko Stockholmeko Hitzarmena ingurumenari buruzko nazioarteko ituna da, 2001eko maiatzaren 22an Stockholmen sinatua eta 2004ko maiatzaren 17an indarrean jarria. Hitzarmen horren helburua da `poluitzaile organiko iraunkorren (POP) ekoizpena eta erabilera ezabatzea edo murriztea. 
1995ean, Nazio Batuen Ingurumen Programaren (NBIP) Administrazio Kontseiluak poluitzaile organiko iraunkorrei buruzko mundu-mailako neurriak hartzeko eskatu zuen. Neurri horiek honela definitzen zituen: ""ingurumenean irauten duten, elikagai-sarearen bidez biometatzen diren eta giza osasunean eta ingurumenean ondorio kaltegarriak eragiteko arriskua duten substantzia kimikoak"."
Ondoren, Segurtasun Kimikoari buruzko Gobernu arteko Foroak (IFCS) eta Segurtasun Kimikoari buruzko Nazioarteko Programak (IPCS) 12 substantzia kaltegarrienen ebaluazioa prestatu zuten.
Stockholmeko Hitzarmena onartu zen 2001eko maiatzaren 22tik 23ra Stockholmen egindako batzarrean. Hitzarmena 2004ko maiatzaren 17an sartu zen indarrean.
Hamabi konposatu kaltegarrietatik bederatzi debekatzea, malaria kontrolatzeko DDTaren erabilera mugatzea eta dioxinen eta furanoen oharkabeko ekoizpena murriztea adostu zuten Stockholmen juntatutakoek.
Hitzarmeneko parteek adostu zuten prozedura bat, zeinaren bidez konposatu toxiko iraunkorrak berrikusi eta hitzarmenera gehi daitezkeen, baldin eta mugaz gaindiko iraunkortasun- eta mehatxu-irizpide batzuk betetzen badituzte. 2009ko maiatzaren 8an Genevan egindako konferentzia batean, hitzarmenari gehituko zitzaizkion produktu kimiko berrien lehen multzoa adostu zen.
2022ko irailean 186 parte daude Hitzamenean (185 Estatu eta Europar Batasuna). Estatu ez berresle nagusien artean ez daude Ameriketako Estatu Batuak, Israel eta Malaysia.
Stockholmeko Hitzarmena 850/2004 (EE) Erregelamenduan onartu zen, EBko legeriari jarraiki. 2019an, azken hori 2019/1021 (EB) Erregelamenduak ordezkatu zuen.
Hitzarmenaren funtsezko elementuen artean dago herrialde garatuei eskatea finantza-baliabide berriak eta gehigarriak jartzea eta neurriak hartzea nahita ekoitzitako POPen ekoizpena eta erabilera ezabatzeko. Halaber, ezarri zitzaien POP hondakinak ingurumen-aldetik arrazoizkoa den moduan kudeatzeko eta ezabatzeko betebeharra.
Gainera "Poluitzaile Organiko Iraunkorrak Berrikusteko Batzordea" sortu zen. Batzordea parteek izendatutako 31 zientzialariz osatuta dago. Harez gero, batzordeak 7 bilera egin ditu eta beharrezkoak ikusi dituen aldaketak proposatu ditu.
Beheko taulan Hitzarmenak bere baitan hartzen dituen POPak zerrendatzen dira.
Aldrina
Aldrina konposatu organikoa da, CHCl formula duena organokloratuen familiakoa. Solido kristalino zuria da. Erraz degradatzen da dieldrina emanez.
Intsektizida gisa oso erabilia izan zen, dieldrinarekin batera. II. Mundu Gerra bukatu eta 1970 arte. Bere toxizitatea medio, herri askotan erabilera debekatzen hasi zirenean. Poluitzaile organiko iraunkor bat eta Stockholmeko Hitzarmenaren lehen zerrenda jada sartu zuten bere ekoizpena eta erabilera debekatuz.
Aldrina ez da uretan disolbatzen (% 0,003ko disolbagarritasuna); baina oso ondo disolbatzen da disolbatzaile organikoetan, hala nola zetonetan eta parafinetan. Naturan landareek eta bakterioek azkar dieldrina bihurtzen dute. Dieldrinak efektu toxiko berberak mantentzen ditu. Aldrina hauts-partikulen bidez erraz garraiatzen da airean. 
Aldrinak ez du erreakzionatzen azido edo base arinekin, eta egonkorra da 4 eta 8 bitarteko pHa duen ingurune batean. Oso sukoia da 200 °C-tik gorako tenperaturan jartzen denean. Agente oxidatzaileak daudenean, aldrinak azido eta fenol kontzentratuekin erreakzionatzen du.
Aldrina sintetizatzen da hexakloroziklopentadienoa norbornadienoarekin erreakzionaraziz Diels-Alder erreakzio baten bidez.
Aldrinaren "isodrina" isomeroa antzera sintetizatzen da, hexakloronorbonadienoaren eta ziklopentadienoaren arteko erreakzioaren bidez. Isodrina ere aldrinaren sintesiaren azpiproduktu gisa ekoizten da, %3,5 isodrina inguru izaten duelarik atzen produktuak.
1946 eta 1976 bitartean, gutxi gorabehera, 270 milioi kilogramo aldrina eta antzeko egiturazko plagizida ekoitzi ziren.
Aldrina konposatu organiko halogenatua da, eta, beraz, lipidoetan erraz disolbatzen da. Hori dela eta, gantz-ehunetan biometatzen dira. Konposatu halogenatuek ere egonkortasun handia dute, hidrolisirako eta degradazio fotolitikorako C-Cl loturen erreaktibotasunik ezak islatzen duena. Katea trofikoan gora egin ahala handitu egiten da biometatutako aldrina-kantitatea.
Aldrina nonahi dago ingurunean: airean, lurrean eta uretan. Aldrina dieldrina bihurtzen da berehala, eta atzen hau pixkanaka degradatzen da. Horrek azaltzen du aldrina-kontzentrazioak ingurunean produktua erabilitako tokian eta landareetan gertatzea. Kontzentrazio horiek poluitutako uretan bizi diren landareak edo animaliak jaten dituzten animaliengan ere aurki daitezke; eta animalia hauek jaten dituzten harrapakariengan. Biomagnifikazio biomagnifikazio deritzo fenomeno horri eta gizakiarenganaino ailega daiteke.
Dieldrinarekiko esposizio askoren ondoren anemia garatu zuten langileen kasuak daude. Hala ere, aldrinaren eta dieldrinaren eragin kaltegarri nagusia nerbio-sistema zentralarekin lotuta dago. Gorputzean metatutako dieldrina-mailek konbultsioak eragiten dituztela uste da. Horrez gain, beste sintoma batzuk ere jakinarazi ziren, hala nola buruko mina, goragalea eta gonbitoak, anorexia,giharretako espasmoak eta EEGaren distortsioak. Kasu horietan guztietan, aldrina/dieldrinaren esposizio-iturria ezabatzeak azkar berreskuratzea ekarri zuen.
Klordekono
Klordekonoa konposatu organikoa da, CClO formula duena, organokloratuen familiakoa da. Zetona ziklikoa ere bada. Solido zuri-arrexka da. Toxikoa da irentsiz, arnastuz edo larruazalean zehar xurgatuz.
Intsektizida gisa usatu da tabakoa, bananak, apaintzeko sastrakak eta zitrikoak tratatzeko baita inurriak akabatzeko ere. Poluitzaile organiko iraunkorra da eta Stockholmeko hitzarmenak fabrikatzea eta erabiltzea debekatu zuen.
Klordekonoa sintetizatzeko hexakloroziklopentadienoa dimerizatzen da sufre trioxidoa katalisatzaile gisa baliatuz eta ondoren hidrolizatuz. 
Dieldrina
Dieldrina konposatu organikoa da, CHClO formula duena organokloratuen familiakoa. Solido arrexka da. Uretan disolbaezina, baina disolbagarria ohiko disolbatzaile organikoetan. Intsektizida gisa baliatu izan da.
Dieldrina poluitzaile organiko iraunkorra da eta Stockholmeko Hitzarmenak fabrikatzea eta usatzea debekatzen du.
Dieldrina Diels-Alder erreakzio bati jarraituz eratzen da eta horri zor dio izena. Hexakloro-1,3-ziklopentadienoa Norbornadienorekin erreakzionarazten da aldrina sortuaz. Ondoren, aldrina peroxido azido batez tratatzen da, azido perazetikoz adibidez.
Dieldrina teknikoak % 5-15 bitarteko ezpurutasun kloratuak izan ditzake, aldrina eta endrina bereziki.
Dieldrina intsektizida gisa usatu da nekazaritzan, eritasun-bektoreak diren intsektuak kontrolatzeko eta termitak borrokatzeko.
Dieldrinaren erdibizitza lurzoruan 5 urtekoa da. Halaber, aldrina intsektizida oso azkar bihurtzen da dieldrina eta, ondorioz, ingurugiroan dagoen dieldrina-kontzentrazioa handiagoa da erabilerak aditzera emango lukeena baino.
Dieldrina oso toxikoa da arrainentzat eta ur-bizidunentzat, igelentzako bereziki beren enbrioiek bizkarrezurraren deformazioak izan baititzakete dieldrina-kontzentrazio oso txikitan ere.
Dieldrina lipodisolbagarria da eta gantzetan metatzen da. gainera kate trofikoan gora kontzentrazioa handitu egiten da. Gizakiongan ere aurkitu izan da.
Iraupen luzeko dieldrina-esposizioak, baxuak izan arren, gizakiongan buruko minak, zorabioak, suminkortasuna, botagura eta muskulu-espasmoak eragiten ditu.
Parafina kloratu
Parafina kloratuek konposatu organokloratuen multzo bat osatzen dute. Normalean alkano lineal kloratuen nahaste bat dira. Karbono-katearen luzeraren arabera 3 azpimultzotan banatzen dira:
Katearen luzeraren eta kloro-edukiaren arabera parafina kloratuak likido edo solido kolorgeak edo horixkak dira.
Kloro-edukia % 48 baino gehiago dituzten kate motzeko parafina kloratuak poluitzaile organiko iraunkorrak dira eta Stockholmeko Hitzarmenak fabrikatzea eta erabiltzea debekatu zituen 2017an hainbat salbuespenekin, pintura eta itsasgarrietan usatzea adibidez.
Parafina kloratuak kloro gasa alkano linealekin erreakzionaraziz 80-100 C-tan sintetizatzen dira. Argi ultramoreak prozesua laguntzen du haibat kasutan. Erreakzioa exotermikoa denez hozte-sistema egokia paratu behar da. Desiatutako klorazio-maila lortzen denean, erreakzioa gelditu egiten da erreakzio-ontzira iristen den kloro-fluxua etenaz.
Alkanoaren katearen luzeraren arabera klase batekoak edo bestekoak erdietsiko dira.
2013an mundu osoko parafina kloratuen produkzioak 1.000.000 tona gainditu zuen.
Parafina kloratuek aplikazio-eremu zabala dute industrian: sua atzeratzeko agente, plastifikatzaile edo gehigarri gisa metalurgian, pinturetan, ehungintzan edo gainestalduretan.
SCCPek joera azkarra dute lurzoruarekin eta sedimentuekin lotzeko eta bertan iraun dezakete denbora luzez- Halaber biosferan nonahi aurkitu dira: uretan, uretako eta lehorreko ugaztunetan eta elikagaietan. Partikularki, ur-ingurunean iraupen luzeko eragin kaltegarria izan dezakete.
Gizakiengan begien eta larruazalaren narritadura eragin dezakete sarri aplikatuz gero.
Mikroplastiko
Mikroplastikoak 5 mm baino gutxiagoko luzera duten eta ingurumena kutsatzen duten plastikoak dira, Estatu Batuetako Administrazio Nazional Ozeaniko eta Atmosferikoaren (NOAA) arabera.
Gaur egun, mikroplastikoen sailkapenari dagokionez, bi motatakoak izan daitezkeela esaten da, primarioak edo sekundarioak. Primarioak produktu bat fabrikatzeko orduan zuzenean sortzen diren 5 mm-tik beherako plastikoak dira eta sekundarioak, aldiz, prozesu naturalen bitartez plastiko handiagoen degradazio prozesuetan askatzen diren 5 mm-tik beherako plastiko zatiak.
Iturriak hainbat izan daitezke, eguneroko bizitzan beharrezkoak diren prozesuen azpi-produktuak baitira, baina nagusienak kosmetikoak, arropa, arrantza-gaiak, prozesu industrialak eta orokorrean egunerokotasunean erabilitako plastikoen hondakinak dira.
Mikroplastikoen ezaugarrietako bat biodegradaezinak izatea da, eta zati txikiagoetan deskonposatzen dira. Prozesu horrek mikroplastikoak ingurumeneko ekosistemetan errazago sartzea ahalbidetzen du, eta organismo askok material horiek xurgatzen dituzte, izan elikagaien bidez, edo zuzeneko kontaktu edo aire bidez. Organismoen barruan beren kontzentrazioa handitu egiten da, organismoak berak metatuz edo kate trofikoan metatuz. Horrela, kontzentrazio toxikoak gertatzen dira eta gaixotasuna edo heriotza eragiten dute.
Aurpegiko garbitzaileak eta kosmetikoak egiteko fabrikatzen dira gehienbat. Zenbait kasutan, medikuntzan erabili izan dira bektore farmakologiko bezala. Horretaz gain, beste prozesu industrial batzuetan erabiltzeko mikroplastikoak ekoiztu dira: adibidez, makinen, motoreen eta itasontzien kaskoetako oxidoa eta pintura kentzeko presiopeko airearen bidez mikrosplastikoak jaurtitzen dira.
Hondakin handiagoen degradazio prozesuetatik eratorritakoak dira. Honen adibide dira Pazifikoko zabor uhartea osatzen duten plastikozko zati makroskopikoak. Dituzten propietate fisiko eta biologikoek, eguzkiak eragindako fotodegradazioarekin batera, plastiko horien tamaina murrizten dute, begi hutsez detektaezinak diren tamaina izatera heldu arte. Mikroplastikoak zati txikiagoetan banatzeko prozesu horri  fragmentazio deritzo.
Aireak mikroplastikoak garraiatzen ditu eta atmosferan aireak garraiatutako mikroplastikoak aurkitu dira. Mikroplastikoak eta mikrozuntzak aurkitu dira elurretan eta mendi garaietako aire “garbian”, beraien jatorritik distantzia handira. Hala ere, ur gezako eta lurreko ekosistemekin gertatzen den bezala, ikerketak egin behar dira aireak garraiatutako mikroplastikoen eragina eta garrantzia ulertzeko.
Itsas-ekosistemetako mikroplastikoen kantitatea asko handitu da azken urteetan. Honen arrazoi nagusiak bi dira: alde batetik, giza hondakin asko dago eta, beste alde batetik, zaborra birziklatu eta leku berezietan uzteko ohiturarik ez dago. Hainbat tamaina, kolore eta konposizio kimiko ezberdinetako mikroplastikoak aurkitu dira, esaterako, zuntzak, zatiak, pikorrak, ezkatak, aparrak, xaflak…
Mikroplastikoak erabili ondoren, uretara heltzen dira eta ur araztegietako iragazkietatik pasatzen dira, baina duten tamaina txikiagatik baliteke iragazkia gainditzea eta itsasora iristea. Hori kaltegarria da bertan bizi diren bizidunentzat, batez ere, filtrazaileentzat, ura filtratzean mikroplastikoak irentsi eta gaixotu egiten direlako.
Lurzoruan dauden mikroplastikoen inguruan ikerketa gutxi egin dira, beraz, ez dago datu askorik oraindik, adibidez, uretako ekosistemen inguruan egin diren ikerketekin konparatuz. Garbigailuetatik datozen mikroplastikoak lurrean gera daitezkeela uste da, ur-araztegietan dauden iragazkiek ez dituztelako mikroplastikoak guztiz ezabatzen.
Ingurumenean mikroplastikoak dauden edo ez uretako azterketen bidez aztertu ohi da. Azterketa horien artean daude plankton-laginak, harearen eta sedimentu lohitsuen analisia, ornodunen eta ornogabeen kontsumoaren behaketa, eta azterketa kimikoen ebaluazioa. Metodo horien bidez, ingurumenean hainbat iturritako mikroplastikoak daudela frogatu izan da.
Hondakin-urak tratatzeko instalazioek kutsatzaileak hondakin-uretatik (batez ere, etxeetako hondakin-uretatik) kentzen ditu hainbat prozesu biologiko fisiko eta kimiko erabiliz. Tratamenduaren etapa nagusian, prozesu fisikoak erabiltzen dira, olioak, harea eta beste solido handi batzuk ezabatzeko. Horretarako, iragazkiak, klarifikatzaile konbentzionalak eta jalkitze-tangak erabiltzen dira. Bigarren mailako tratamenduak bakterioak eta protozooak inplikatzen dituzten prozesu biologikoak erabiltzen ditu materia organikoa deskonposatzeko. Lehen eta bigarren mailako tratamendu-faseetan mikroplastikoak detektatu dira. 
Azterketa baten arabera, mikroplastikoen litroko partikula bat askatzen ari dira berriro ingurumenera, eta% 99'9ko eraginkortasuna dute ezabatzeko. 2016ko ikerketa batek erakutsi zuen mikroplastiko gehienak berez ezabatzen direla hustubide solidoa eta lohien asentamendua erabiltzen duten lehen mailako tratamenduaren fasean. Tratamendu-instalazio horiek behar bezala funtzionatzen dutenean, ozeano nahiz gainazaleko uren inguruneetara ez da neurriz kanpoko mikroplastiko-kopururik iristen. 
Ikerketa askok erakusten dute hondakin-urak tratatzeko plantek mikroplastikoen kontzentrazioa murrizten duten arren, gaur egungo aurrerapen teknologikoekin ez direla gai kutsatzaile horiek uretatik erabat ezabatzeko.
Pneumatikoen higadurak nabarmen eragiten dio inguruneko plastiko-fluxuari. Izan ere, airez, lurrez eta urez askatu daitezke, eta bektore horietan zehar garraiatuak izan. Danimarkan, esaterako, urtean 5.500 eta 14.000 tona mikroplastiko inguru isurtzen dira ingurumenera.
Enpresa batzuek osagai natural esfoliatzaileak mikroplastikoekin ordeztu dituzte, normalean "mikroperla" edo "mikro-esfolia" moduan. Produktu horiek normalean polietilenoz osatuta daude, plastikozko osagai arrunta dena. Dena den, polipropilenoz, polietilenozko tereftalatoz eta nylonez ere egin daitezke. Sarritan aurpegia garbitzeko produktuetan, esku-xaboietan eta norberaren zaintzarako beste produktu batzuetan egoten dira mikroplastiko horiek. Hondakin-urak tratatzeko plantek batez beste % 95-99'9 mikroperla baino ez dituzte ezabatzen, beren diseinu txikia dela eta. Horrek, batez beste, 0–7 mikropartikula uzten ditu litroko. Munduko tratamendu-instalazioek egunean 160 bilioi litro ur deskargatzen dituztela kontuan hartuta, 8 bilioi mikropartikula inguru askatzen dira egunero ur inguruneetara.
Arropan ere, ehun sintetikoak, hala nola poliamidak, nylonak, poliesterrak edo akrilikoak, garbiketa bakoitzean mikroplastikoak askatzen dituzte, eta mikrozuntz horiek ez dira iragaziak izaten, ez garbigailuen ez ur-araztegien bidez. Ehun sintetikoen etxeko eta merkataritzako garbiketak eragindako mikrozuntz plastikoen bidezko kutsadura da ozeanoetako mikroplastiko primarioen iturri nagusia (% 90), hainbat ikertzaileren arabera. Bestalde, askatutako mikrozuntzen kantitatea jantziaren konposizioaren, irutearen eta garbiketa-uraren tenperaturaren araberakoa da. Kontuan hartu beharreko beste faktore bat da, 2019an argitaratutako ikerketa baten arabera, mikrozuntzen askapena gutxitu egiten dela ondoz ondoko garbiketa kopuruarekin, eta nabarmen txikiagoa dela laugarren edo bosgarren garbiketaren ondoren.
Ikerketa batean, 11 marka ezberdinetako botilaratutako uraren % 93ak kutsadura mikroplastikoa erakutsi zuen. Ikertzaileek, batez beste, litroko 325 partikula mikroplastiko aurkitu zituzten. Iturrietako uraren aldean, plastikozko botiletako urak mikroplastiko bikoitza zuen. Kutsaduraren zati bat, ziurrenik, ura botilaratu eta paketatzeko prozesutik eta ura arazteko erabiltzen diren iragazkietatik zetorren.
Irenstean, 2'5 μm-tik beherako partikulak traktu gastrointestinalean sar daitezke Peyer-en plaketako M zelulen bidezko endozitosiaren bidez. M zelulek hesteetako lumen partikulak garraiatzen dituzte ehun linfoide mukosoetara edo garraio parazelularraren bidez. Ondorioz, toxikotasuna hanturaren bidez azaleratzen da, mikroplastikoen izaera iraunkorra, konposizio kimikoa, efektu metagarria eta propietate hidrofoboa direla eta.  
Gizakien arnas-aparatuan nanoplastikoak eta mikroplastikoak daudela egiaztatu da, eta osasunerako kaltegarriak diren hainbat baldintzarekin lotu izan da, arnasketa-gaixotasunak eta hantura, besteak beste; baina ez dago jakiterik eragin zehatzak zeintzuk diren. 2019an, zientzialariek kalkulatu zuten pertsona batek urtean 39.000 eta 52.000 plastiko-partikula artean kontsumitzen duela, batez beste (nahiz eta kopuru hori aldakorra izan adin eta sexu ezberdinen artean). Dirudienez, zaila da ikertzen mikroplastikoek eragindako kausa-efektu erlazioa, izan ere, kutsatzailearekiko esposizioaren eta osasunari lotutako edozein efekturen arteko denbora luzea da. 
Tris(2,3-dibromopropil) fosfato
Tris(2,3-dibromopropil) fosfatoa konposatu organikoa da, CHBrOP formula duena organofosfatoen klasekoa. Azido fosforikoaren esterra da. Likido likatsu horixka da. Disolbatzaile organiko kloratuetan disolbagarria da kloroformotan eta metilen klorurotan adibidez.
Sua atzeratzeko agente gisa baliatu da apar solidoetan, ehun akrilikoetan, estireno-butadieno kautxuetan eta polimeroen beste aplikazio batzuetan.
AEBetan 1972 eta 1976 artean umeen pijametan usatu zen surik har ez zezaten helburuarekin. Ez zen aintzat hartu umeek tris(2,3-dibromopropil) fosfatoa larruazalean zehar xurga zezaketela edo irents zezaketela pijama txupatzean. Bruce N. Ames-ek, bere izeneko proba garatutakoak frogatu zuen tratatutako pijamak usatzen zituzten umeen gernuan tris(2,3-dibromopropil) fosfatoaz gain bere metabolitoak agertzen zirela eta ez zela horrelakorik pasatzen tratatu gabeko pijamak janzten zituztenen artean. Horrek ekarri zuenn horrelakoak merkatutatik desagertzea.
Toxikoa da irentsiz, arnastuz eta larruazalean zehar xurgatuta.
Ez dago ebidentzia egokirik ea kartzinogenoa den gizakientzat. Alabaina, animaliekin egin diren azterketek nahikoa ebidentzia ematen dute tris(2,3-dibromopropil) fosfatoa gizkaientzat kartzinogenoa dela susmatzeko.
Landatzaile
Landatzailea edo landatzeko tresna nekazaritzako tresna bat da, lurrean zuloak egiteko eta haziak, landareak edo erraboilak jartzeko erabiltzen dena.
Lehen zurez eginak zeuden, eta gaur egun metalezkoak edo plastikozkoak dira. Forma konikoa du, eta kirtenak 45 gradu inguruko angelua osatzen du. Badira pala txikiak balira bezala.
Landatzailearekin landatzeko, zulo bat egiten da lurrean, erremintaren puntarekin presioa eginez, eta lurra lehorregi ez badago, zuloa mantenduko da hazia utzi, landarearen sustraiak kokatu edo zati begetatibo bat utzi ahal izateko.
Erraboilak edo antzeko beste egitura batzuk landatzeko bakarrik, landatzaileak bi pieza mugikor ditu; erraboila landatzailearen barruan jarri ondoren, lurrean sartu eta zuloa egiten dute, erraboila lurperatuta uztearekin batera.
Palar
Palarra edo mozteko pala Lurrean ebaketa zuzen bat egiteko erabiltzen den pala sendoa; parterre baten mugak markatzeko, landare bat ateratzeko, zuloak egiteko edo lurra ebakitzeko erabil daiteke, adibidez. Era askotako formak izan ditzake: sardearen antza duenetik hasi eta pala itxura dueneraino, baina bi kasuetan lurrean zuzenean eragiteko erreminta zuzena da.
Buztinerako, lehenik eta behin, gainazala marrekin eta kordelekin zatitu behar da, eta ateratako lurra alde batetik bestera pasa. Lokatzarekin egiten den lana, oso astuna denez eta gaur egun zalantzazko erabileratzat hartzen denez, eremu txikietan bakarrik egiten da, baratzetan, esaterako.
Heskai-mozteko
Heskai-moztekoa edo palaxu-moztekoa lorezaintzarako lanabesa da, heskaia mozteko, bai osatzeko, bai mantentzeko, erabiltzen dutena. Motor elektrikoa edo termikoa izan daiteke. Heskai-mozteko elektrikoak arinagoak eta maneiagarriagoak dira, eta partikularrek maizago erabiltzen dituzte; gasolinarekin funtzionatzen duten modeloak, berriz, gehiago erabiltzen dituzte baratze-enpresek.
Hosto-haizagailu
Hosto-haizagailua haizea botaz belar-sailak, bide-ertzak eta inguruak hostoz garbitzeko erabiltzen den makina motorduna da. Hosto-haizagailuak motor elektrikoz edo gasolinaz osatuta egon daitezke. Gasolinaren eredu tradizionalak bi aldiko motorrak zituen, baina lau aldiko motorrekin ere fabrikatu dira. Hainbat hosto-haizagailu mota daude, batzuk eskuko erremintak, motozerra baten antzekoak, eta beste batzuk motxila bati konektatuta. Azken modelo hori ergonomikoagoa da luzaroan erabiltzeko. Unitate handiagoak daude orgatilatan muntatuta, baita propultsatzeko motor propioa dutenak ere.
Biofiltro
Biofiltroa edo bioiragazkia iragazki bat da, material geldo eta porotsuzko zatikiak (eskuarki harri edo plastikozko puskak) dauzkan ontzi batez osatuta dagoena. Ohiko erabileren artean honako hauek daude: hondakin-urak prozesatzea, kimiko kaltegarriak harrapatzea edo azaleko jariatze-uraren lohia eta aireko kutsatzaileen oxidazio mikrobiotikoa. Bioiragazketa industriala konposatu organiko lurrunkorrak, usainak eta hidrokarburoak ezabatzeko, oxidazio biologikoa erabiltzen duen prozesu gisa sailka daiteke.
Biofiltroa airea iragazteko erabiltzen denean, bioiragazkiek mikroorganismoak erabiltzen dituzte airearen kutsadura ezabatzeko. Airea ohe trinkotu baten zehar doa eta kutsatzailea biofilm fin batera transferitzen da, enbalatzeko materialaren gainazalean. Mikroorganismoak, bakterioak eta onddoak barne, inmobilizatuta daude biofilmean, eta kutsatzailea degradatzen dute. Iragazki-biologikoak eta bioscrubberrak biofilm baten eta bakterio-ekintzaren araberakoak dira ur birzikulatzaileetan.
Teknologia honen aplikaziorik handienak konposatu kirasdunen eta konposatu organiko lurrunkorren tratamenduak dira; izan ere, hauek dira industrian teknologia hau erabiltzen dutenak: elikagai eta animalia-produktuak, hondakin-urak tratatzeko instalazioetatik datozen ihes-gasak, farmazia-produktuak, zurezko produktuen fabrikazioa, pinturak eta estalduren aplikazioa, erretxinen fabrikazioa eta aplikazioa, etab. Tratatutako konposatuak, orokorrean, konposatu organiko lurrunkor mistoak eta sufrearen hainbat konposatu izaten dira, adibidez, hidrogeno sulfuroa. Aire-fluxu oso handiak trata daitezke, nahiz eta horretarako azalera handia behar den. Bioiragazki handi batek (5663369.3184 L/min) futbol-zelai batek adina lur edo gehiago har dezake. Azken hau izan da teknologiaren eragozpen handienetako bat.
Bioiragazkien funtzionameduari dagokionez, hauen funtzionamendua optimizatzeko erronka nagusiena sistema osoan hezetasun egokia mantentzea da. Orokorrean, airea hezetu egiten da ohe trinkotuan sartu aurretik uretze-sistema, hezetze-ganbera, biogarbitzaile edo iragazki biologikoen bidez. Ondo mantenduta hainbat urte iraun dezakete mantentze bide organikoek, zohikatz, azal edo egur-ezpal motako materialek. Alabaina osagai sintetikoak biltzeko diseinatutako material konbinatuek askoz gehiago iraungo dute; 10 urte inguru arte.
Asko erabiltzen den arren, komunitate zientifikoak oraindik ez daki bioiragazkiaren azpian zer fenomeno fisiko dagoen. Izan ere, bioiragazkietan parte hartzen duten mikroorganismoei buruzko informazioa aztertzen dihardute. Bioiragazki/biooxidazio-sistema bat eraikitzeko eta funtzionatzen jartzeko gailu sinplea da. Kutsatzailea biodegradagarria izanez gero, eta aire-fluxua tenperatura bideragarrian badago, irtenbide errentagarria eskaintzen du denbora-tarte mugatu batean (bizileku-denbora luzatzeak tamaina eta kapital kostuak handitzea dakartza). Ez dago bigarren mailako kutsadurarik (CO2 eta NOx tankerakorik), ezta degradazio-produkturik biomasa gehiagarritik eratorrita. Ureztatze-urak, oxigeno biokimikoaren kantitate handia behar du, hori dela-eta baliteke tratamendua behar izatea deuseztatu aurretik, nahiz eta sistema askok bere zati bat birziklatzen duten kostuak murrizteko.
Gaur egun, bioiragazkien teknologia erabiltzen ari dira Plum Creek Company-ren egur zuntz plantan, Columbia Falls, Montanan. Bioiragazkiek fabrikazio prozesuak isuritako kutsadura murrizten dute. Enpresa honek dituen bioiragazki berrienak eta handienak 9,5 milioi dolarreko kostua izan dute. Nahiz eta teknologia berri hau garestia izan, gas naturalez elikatutako erraustegiek baino gutxiago kostatuko du epe luzera.
1893an, Ingalaterran, hondakin-urak tratatzeko erabili zen lehen aldiz iragazki biologikoen metodoa. XX. mende amaiera aldera, Europan, lurrazaleko urak tratatu eta kontsumitzeko ur bilakatzeko erabilera eman zitzaion. Gaur egun ur ordezkapen beharra murrizteko eta uraren kalitate ona bermatzeko erabiltzen da hondakin-uren tratamenduan, akuikulturan edo ur grisen birziklapen prozesuetan.
Bioiragazkia mikroorganismoak atxiki, metatu eta hazteko ohantze ingurunea da, biogeruza sortzeko helburuarekin;  honengatik deritzo "film prozesu finkoa". Biogeruza edo biofilm hau hainbat organismo ezberdinek osatzen dute: mikroorganismoek (bakteria, onddo, legamia… ), makroorganismoek (protozoo, har, intsektu-larbak...) eta Zelulaz kanpoko Substantzia Polimerikoek (EPS: Flemming eta Wingender, 2010). Itxura likatsu eta lokaztua izan ohi du. 
Jariakina betegarri-ohe batetik igaro eta esekitako konposatuak (kutsatzaileak) gainazaleko biofilmera transferitzen dira; honetan dauden mikroorganismoak arduratuko dira kutsatzaileak biodegradatzeaz.
Tratatu beharreko uraren elikatzea modu jarraituan edo etenean egin daiteke; gorako jario edo beherako jarioarekin. Bioiragazkiak bi edo hiru fase izan ditzake, aukeraturiko elikatze estrategiaren arabera (perkolatua edo murgildua): fase solidoa, likidoa eta gaseosoa.
Filtrazio prozesu horiek aerobioak izan ohi dira; honek esan nahi du, mikroorganismoek beraien prozesu metabolikoak aurrera eramateko oxigenoaren presentzia behar izango dutela. Oxigeno hornidura jariakin korrontearen norabide berean edo kontrakorrontean egin daiteke; aire fluxua naturalki eman dakioke (bioiragazki trifasikoak) edo haizegailuek sortutako aire artifizial edo behartu bidez.
Mikroorganismoen aktibitatea funtsezko eragilea da, prozesuaren errendimendua baldintzatzen baitu. Eragin handia izaten duten faktoreen artean honako hauek dira aipagarrienak: uraren konposizioa, elikadura estrategia, betegarri mota, biofilmaren adina eta bioiragazkiaren karga hidraulikoa.
Mikroorganismoen atxikipen prozesuan lau pauso desberdindu daitezke: garraioa, hasiera bateko atxikidura, atxikimendu irmoa eta kolonizazioa. Garraioari dagokionez, lau urrats desberdindu daitezke: difusioa, konbekzioa, sedimentazioa eta mugikortasun aktiboa.
Osotasuneko iragazketa prozesua kontsideratuko da, baldin eta mikroorganismoak atxikitu, substratua kontsumitu, biomasaren handipen bat eragin eta, azkenik, biogeruzatik biomasa lokabetzen bada.
Bioiragazle hauek azaleko egitura sinplea duten arren, beraien barne hidrodinamika eta atxikiturik dituzten mikroorganismoen biologia eta ekologia konplexuak eta aldakorrak dira. Honek prozesuari sendotasuna ematen dio; hau da, prozesuak badu gaitasuna dagokion errendimenduari eusteko edo hasierako mailetara itzultzeko erabilera biziko, kolpe toxikodun, betegarrien atzerakako garbiketazko, eta bestelako muga ezaugarrien periodo baten ondoren.
Gainera, biogeruzaren egiturak mikroorganismoak ingurumen-baldintza zailetatik babesten ditu. Bestalde, biogeruza honetan atxikiturik geldituriko mikroorganismoei esker, hazkuntza-tasa espezifiko baxuak dituzten mikroorganismoen garatzea ahalbidetzen du. 
Beste iragazketa prozesu batzuekin aldaratuz emaitzan eragin txikiagoa izaten dute; sortzen duten biomasa espezializatuagoa kontsideratzen baita (garrantzitsuak izan daitezkeen organismoen kontzentrazio altuagoak aurkezten dituelako), azken finean ez baitago biomasa-itzulerarik prozesuan zehar. Lohi-aktibatuekin konparatuz gero, merkeagoa da bioiragazketa erabiltzea. 
Ur-edangarriari dagokionez, uraren tratamendu biologikoa egiteko uraren gainazalean mikroorganismo naturalak jartzen dira, uraren kalitatea hobetzeko. Baldintza optimoenetan, uhertasun baxua eta oxigeno kantitate altuetan, mikroorganismo hauek uretako materiala deskonposatzen dute, horrela uraren kalitatea hobetuz. Hondar-iragazki edo karbono-iragazkiak erabiltzen dira mikroorganismo hauek haz daitezen.
Haritik, aipatutako hondar- eta karbono-iragazkiak sakonki aztertuz honela funtzionatzen dute: bakterioak edo hareazko ohean dauden zizareak bezalako mikroorganismoek zikinkeria horiek apurtzen laguntzen dute. Prozesu honetan gertatzen diren prozesu fisiko eta kimikoak baheketa, sedimentazioa, adsortzioa, hedapena eta malutaketa dira. Prozesu biologikoen artean, ordea, heriotza naturala, sarraskia, gainbehera metabolikoa, harrapaketa eta beste asko daude.
Teknika bioteknologikoak erabil daitezke edateko uraren bioiragazketa hobetzeko, uretako komunitate mikrobianoak aztertuz. Teknika horien artean, qPCR, ATP asignazioa, metagenomika eta fluxu-zitometria daude.
Bioiragazketa iturri ezberdinetako hondakin-urak tratatzeko erabiltzen da, hauek konposizio eta kontzentrazio organiko ezberdinak dituztela. Prozesuari aplikazio asko eman zaizkio; hauek garatu eta merkaturatu dira, eta ondorengo hondakinak tratatzeko eskuragarri dagoen proiektuak sortu dira: animalien hondakinak, zabortegietako lixibatuak, esneki hondakin urak eta etxeko hondakin-urak besterik beste.
Prozesu hau moldakorra izateak, emari txikietara (< 1 m3/egun), zein handietara (> 240 000 m3/egun)[ egokitzea ahalbidetzen du; honela, in situ diren ur zikinak edo udalerri batek guztiak sortutako abarrak tratatzea posible eginez. 
Hondakin-uren tratamendu anaerobikoko instalazioetan, biogasa biogarbigailu baten bidez elikatzen da eta aireztatzeko depositu bateko lohi aktibatuen likidoarekin arazten da. Hondakin-urei dagozkien tratamenduen artean perkolazio bidezko iragazketa (TFs) [Chaudhary, 2003] da ohikoena. Hauek materia organikoa ezabatzeko, tratamendu aerobioa gauzatzen duten ohantze itsatsi bateko mikroorganismoak erabiltzen ditu. 
Lehen mailako hondakin-uren tratamenduaren bitartez oxigeno biokimiko kontzentrazioa, sorburu kimikoa duen oxigenoa eskaria eta suspentsioan dauden solido kopurua kontrolatu daitezke. Oxigeno-eskari kimikoaren eta solido esekiaren mailak kontrolatzeko erabiltzen da. Aldiz, hirugarren mailako tratamendu-prozesuetan, bioiragazketa karbono organikoaren maila ezagutzeko ere erabiltzen da [Carlson, 1998].
Hidroklorofluorokarburo
Hidroklorofluorokarburoak (HCFC) kloro-, fluor-, hidrogeno- eta karbono-atomoz osaturiko konposatuak dira. Konposatu sintetikoak dira naturan berez sortzen ez direnak. CFCek bezala, ozono-geruzari kalte egiten diote, baina kloro-atomo gutxiago izaki, ozonoa suntsitzeko ahalmen txikiagoa dute. CFCen ordezkotzat proposatu dira; funtsean arazo bera sortzen dute ordea.
CFCak bezala, HCFCak hozteko, aerosolen propultsatzaileetarako, aparra fabrikatzeko eta aire girotuko sistemetan erabiltzen dira. Hala ere, CFCak ez bezala, HCFC gehienak atmosferaren behealdean deskonposatzen dira, eta askoz arrisku txikiagoa dute ozono-geruzarentzat. Hala ere, HCFCak berotegi-efektuko gas oso indartsuak dira, nahiz eta atmosferan oso kontzentrazio txikiak izan.
Ozono-geruza agortzen duten substantziei buruzko Montrealgo Protokoloari jarraiki, bereziki Batzorde Betearazleak (ExCom) 53/37 eta ExCom 54/39 ezarritakoaari, protokolooaren parteek adostu zuten 2013. urtea garapen bidean dauden herrialdeetarako HCFCen kontsumoa eta ekoizpena izozteko unea izatea. Herrialde garatuentzat, HCFCren kontsumoaren eta ekoizpenaren murrizketa 2004an eta 2010ean hasi zen, hurrenez hurren, 2020rako ezarritako % 100eko murrizketarekin. Garapen bidean dauden herrialdeek 2015erako HCFC kontsumoa eta ekoizpena murrizten hastea adostu zuten, 2030erako %100eko murrizketarekin
Hidrofluorokarburo
Kimika organikoan hidrofluorokarburoak (HFC) fluor-, hidrogeno- eta karbono-atomoz osatutako konposatuak dira. Kloro-atomorik ez dutenez, ozono-geruzari ez diote kalterik egiten, baina berotegi-efektu handikoak dira. Konposatu sintetikoak dira naturan berez sortzen ez direnak.
Hidrofluorokarburoak konposatu organofluoratuen artean motarik arruntena. Gehienak gasak dira giro-tenperaturan eta presioan. Maiz erabiltzen dira aire egokituko ekipoetan eta hozgarri gisa. Adibidez, R-134 kodekoa (1,1,1,2-tetrafluoroetanoa) HFC hozgarri erabilienetako bat da. Estratosferako ozono-geruza berreskuratzen laguntzeko, HFC hartu zen klorofluorokarburoak (CFC) eta hidroklorofluorokarburoak (HCFC) ordeztek erabiltzen dira. HFCak apar isolatzaileetan, aerosolen propultsatzaileetan, disolbatzaile gisa eta suteen aurkako babeserako ere usatzen dira.
HFCak berotegi-efektuko gasak izanik eta klima-aldaketa borrokatzeko neurrien artean, 2016ko urriaren 15ean, produktu kimiko horiek, Nazio Batuen Ingurumen Programaren goi-bilera batean Kigalin bildutako 197 nazioetako negoziatzaileek akordio lotesle bat lortu zuten (Kigaliko zuzenketa) hidrofluorokarburoak (HFC) pixkanaka murrizten joateko Montrealgo Protokoloari egindako zuzenketa baten bidez.
Montrelago protokoloa laurogeiko hamarkadan sortu zenez eta herrialdeen egoera ekonomikoa aldatu denez, Kigaliko zuzenketak hiru estatu-talde sortu zituen zuzenketa inplementatzeko.
Lehen taldeak, herrialde industrializatu "zaharrak" barne hartzen dituenak, HFCen erabilera 2024rako % 45 eta 2036rako % 85 murrizteko konpromisoa du, 2011 eta 2013 urteen arteko erabilerarekin alderatuta. Bigarren talde batek, Txina eta Brasil barne, 2045erako kontsumoa % 80 murrizteko konpromisoa hartu zuen. Azkenik, epe hori 2047ra luzatzen da gainerako estatuentzat, India eta Ekialde Ertaineko hainbat herrialde barne, aire girotuaren kontsumitzaile handiak baitira.
Klorodifluorometano
Klorodifluorometanoa edo R-22 edo HCFH-22 konposatu organikoa da, CHClF formula duena, konposatu organofluoratuen familiakoa eta hidroklorofluorokarburoen klasekoa. Gas kolorgea, ez-sukoia eta usainik gabekoa da. Larruazala narritatzen du.
Ozono-geruzari kalte egiten dio. Montrealgo protokoloaren Montrealgo zuzenketak ezarritako HCFCen erabilera ezabatzeko egutegia 2030ean guztiz debekatuko dituena aplikatzen zaio. Europar Batasunean 2015az gero debekatuta dago fabrikatzea eta erabiltzea.
Diklorofluorometanoa sintetizatzen da kloroformoa hidrogeno fluoruroz tratatuz antimonio trifluoruroaren moduko katalizatzaileak usatuz.
<chem>HCCl3 + 2 HF -> HCF2Cl + 2 HCl</chem>
Diklorofluorometanoa erabili izan da disolbatzaile gisa, aerosolen propultsatzaile moduan eta hozgarri bezala.
Klorodifluorometanoa tetrafluoroetileno monomeroa pirolisiz produzitzeko baliatzen da. Monomeroa interes komertzialeko polimeroak eta kopolimeroak sintetizatzeko usatzen da.
<chem>2 CHClF2 -> C2F4 + 2 HCl</chem>
Tetrafluorometano
Tetrafluorometanoa edo karbono tetrafluoruroa edo R-14 konposatu organiko da, CF formula duena, organofluoratuen familiako eta perfluorokarburoen klasekoa. Horietako sinpleena da. Gas kolorge eta ez-sukoia da. Narkotikoa izan daiteke kontzentrazio handitan.
Hozgarri gisa erabiltzen da eta berotegi-efektuko gas indartsua da.
Industrian prestatzen da diklorodifluorometanoa edo klorotrifluorometanoa hidrogeno fluoruroarekin erreakzionaraziz.
<chem>CCl2F2 + 2 HF -> CF4 + 2 HCl</chem>
Laborategian tetrafluorometanoa sintetiza daiteke silizio tetrafluoruroarekin batera silizio karburoa fluoroz tratatuz.
<chem>SiC + 4 F2 -> CF4 + SiF4</chem>
Tetrafluorometanoa berotegi-efektuko gas indartsua da. Oso egonkorra da eta atmosferan 50.000 urtez iraun dezake. Karbono(IV) oxidoa baino 6.500 bider indartsuagoa da.
Haloi
Haloia bromo, fluor eta karbonoz osatutako konposatua da (berez, hidrokarburo halogenatu guztiak dira haloi, baina, ingurumenaren alorrean, bromoa dutenak aipatzeko erabiltzen da). CFCen antzeko propietateak dituzte, eta su-itzalgailuetan erabiltzen dira batik bat. Ozono-geruzari kalte egiten diote, estratosferan askatzen dituzten bromo-atomoek ozonoarekin erreakzionatzen dutelako, eta, gainera, CFCek baino ahalmen handiagoa dute horretarako. 1987ko Montrealgo Protokoloan erabakitakoari jarraiki, 1994az gero debekatuta dago 1211, 1301 eta 2402 haloien produkzioa eta inportazioa.
Binil fluoruro
Binil fluoruroa konposatu organikoa da, CH=CHF formula duena, haluro organikoen familiakoa eta konposatu organofluoratuen klasekoa. Gas kolorge sukoia da, eter usain leuna duena. Aireak baino dentsitate handiagoa dauka eta alkoholetan, azetonatan eta etil eterretan disolbagarria da.
Poli(binil fluoruro) polimeroa prestatzeko monomeroa da.
Gizakiarentzat kartzinogenoa da.
Binil fluoruroa bi moldez prestatzen da industrian.
Azetilenoa hidrogeno fluoruroz erreakzionaraziz merkurioa katalizatzaile moduan usatuz. 
HC≡CH + HF ⟶ CH=CHF
1-kloro-1-fluoroetanoa edo 1-kloro-2-fluoroetano deshidrokloratuz.
CHCHClF ⟶ CH=CHF + HC
Aintzira meromiktiko
Aintzira meromiktikoa nahasten ez diren ur geruzak dituen aintzira da. Fenomeno hori dentsitate-gradiente iraunkor baten ondorio izan ohi da. Gradiente horretan, hipolimnion izeneko beheko geruza goiko geruza baino trinkoagoa da, epilimnion izenekoa; oro har, gatz-lakuetan hipolimnion da nagusi, eta gezetan epilimnion. Aintzira holomiktiko arruntetan, urtean behin gutxienez, azaleko uren eta sakoneko uren nahasketa fisiko bat dago.
Mundu osoan aintzira meromiktiko batzuk daude, eta badirudi banaketak taldekatze-ereduak dituela, baina ikerketa osatugabeen ondorio izan daiteke. «Meromiktiko» definizio zehatzaren arabera, mundu osoko aintzira meromiktiko eta holomiktikoen arteko proportzioa 1:1000 ingurukoa da.
«Meromiktiko» terminoa Ingo Findenegg austriarrak sortu zuen 1935ean, itxuraz "holomictic" hitz zaharrenean oinarrituta. Aintzira meromiktikoak deskribatzeko erabilitako kontzeptuak eta terminologia, funtsean, osatuta zeuden G. Evelyn Hutchinsonek 1937an gehitu ondoren.
Aintzira oligotrofiko
Aintzira oligotrofikoa, mantenugaien eduki baxuen ondorioz, ekoizpen primario txikia duen ur gorputza da. Aintzira horiek alga-ekoizpen txikia dute, eta, ondorioz, ur oso argiak dituzte, edateko uraren kalitate handiarekin. Laku horien azaleko urek oxigeno asko izaten dute; beraz, aintzira horiek arrain-espezie asko jasaten dituzte, hala nola amuarrainak, ur hotzak eta ondo oxigenatuak behar dituztenak. Oxigeno gehiago dute laku sakonetan, bolumen hipolimnetiko handiagoak dituztelako.
Ekologoek oligotrofiko terminoa erabiltzen dute, mantenugai-urritasunak dituzten laku ez-produktiboak eta laku produktibo eutrofikoak bereizteko, mantenugai-gehigarri zabalarekin edo gehiegizkoarekin.
Mary C. Jacobs
Mary Catherine Goslin Jacobs (Woodland, 1828ko otsailaren 1a – 1909ko azaroaren 14a) estatubatuar nekazari, abeltzain, baratzezain eta idazlea izan zen. Besteak beste, "The Pony Engine" ipuina idatzi zuen, gaur egun "The Little Engine That Could" izenburupean ezagunagoa.
Hester Cannon eta John Goslinen alaba, Mary Catherine Goslin 1828an jaio zen Delaware estatuko Woodland herritik gertu. Hamabi urte zituela, Bridgevillera joan zen bizitzera.
Hiru aldiz ezkondu zen, lehenengoan Alanson Dickersonekin (1811-1851) 1846an eta gero Nathaniel Ross Jacobsekin (1822-1870) 1855ean. Lau seme-alaba izan zituen, horietako bi lehen senarrarekin eta beste bi, Gertrude and Lily, bigarren senarrarekin. Maryk berrogeita bi urte zituela, bigarren senarra hil zitzaion, familia zorpetuta utziz. Hamar urte geroago zorrak kendu zituen eta nekazari eta abeltzain arrakastatsu bihurtu zen. Mertxikak, marrubiak, mahatsak, hegaztiak eta behiak hazi zituen. 1881ean Thomas K. Jacobsekin ezkondu zen, baina 1884ko azaroan hirugarrenez alargundu zen. Alaba heldu batekin bizi izan zen, eta biek poesia idatzi zuten. Jacobsek nekazaritzari buruzko hainbat ikasliburu ere idatzi zituen.
Ameriketako Estatu Batuetako Gerra Zibilean, konfederatuen alde egin zuen. Metodismoan hezi zen, baina eliza hori utzi zuen abolizionisten alde egin zuenean, eta Eliza Episkopalianoan sartu zen. Wilmingtongo umezurztegi bat sustatu zuen eta odoleko lau seme-alaba eta beste 28 haur hazi omen zituen.
"The Pony Engine" ipuina "Kindergarten Review" aldizkarian argitaratu zuten 1910ean. Garai hartako egunkarietan zabaldu zen, eta ipuinaren aldaerak eskoletako emanaldietan antzezten zituzten. 1956an, Arnold Munk New Yorkeko argitaratzaileak sariak eskaini zizkion "The Little Engine That Could"en jatorria aurkitzen lagun zezakeenei. Lehen saria Ruth L. Arthur Filadelfiako eskolako liburuzainak irabazi zuen Jacobsen ipuinaren kopia bat Munki bidaltzeagatik.
Paleolimnologia
Paleolimnologia azpidiziplina zientifiko bat da, limnologiari eta paleoekologiari hertsiki lotua. Azterketa paleolimnologikoak barruko uretatik (adibidez, aintzirak eta errekak) iragandako inguruneak berreraikitzean oinarritzen dira erregistro geologikoen bidez, bereziki klima aldaketa, eutrofizazioa, azidotzea eta barneratutako prozesuak bezalako gertakariei dagokienez.
Azterketa paleolimnologikoak, batez ere, sedimentuen propietate fisiko, kimiko eta mineralogikoen analisien bidez egiten dira, edo polen fosila, diatomeak edo kironomidoak bezalako erregistro biologikoen bidez.
